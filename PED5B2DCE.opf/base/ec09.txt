རྗེ་བཙུན་ཀུན་དགའ་གྲོལ་མཆོག་གི་རྣམ་ཐར་སྐལ་བཟང་དད་པའི་ཤིང་རྟ་འདྲེན་བྱེད། p. 21རྣམ་ཐར་སྐལ་བཟང་དད་པའི་ཤིང་རྟ་འདྲེན་བྱེད་ཀྱི་འཕྲོས་ཟུར་འདེབས་མཛེས་རྒྱན། p. 179རྣམ་ཐར་ཡང་རྒྱན་ནོར་བུའི་ཕྲ་བཀོད།
p. 209རྣམ་ཐར་སྤེལ་རྒྱན་ནོར་བུའི་དོ་ཤལ། p. 267རྣམ་ཐར་མཚར་རྒྱན། p. 288ཞེན་པ་རང་གྲོལ་གྱི་ལྷུག་པར་བརྗོད་པའི་གཏམ་སྐལ་བཟང་དད་པའི་ཤིང་རྟ་འདྲེན་བྱེད།

ཤྲེ་ཡ་སེ་སྟུ།རིག་vc: རིགསགནས་ཀུན་གྱི་ངོ་མཚར་བལྟ་བ་དང༎ལེགས་བཤད་དགའ་སྟོན་འགྱེད་ལ་གུས་པའི་བློ༎དམན་པའི་སྤྱོད་ལས་གྲོལ་བའི་རྟོགས་བརྗོད་ཕྲེང༎མཆོག་ཏུ་དང་བ་vc: དད་པརྣམས་ཀྱིས་བསྟེན་བྱ་ཡིན༎གང་ཡང་འདི་ན་ཐོག་མཐའ་དབུས་སྤངས་དྲི་བྲལ་གདོད་མའི་དབྱིངས་ལས་མ་གཡོས་ཐོག་མར་ཨཱ་ཡིག་རྣམ་ཀུན་འགོད༎
ནནྡ་བདེ་སྟོང་དགའ་བཞིའི་དབྱིངས༎ མུཀྟ་ཡེ་ནས་གྲོལ་བ་སྟེ༎ ཝ་ར་མཆོག་ཏུ་མི་འགྱུར་བའོ༎
ཨཱ་ནནྟ་མུཀྟ་ཝ་ར༎ སཱདྷུཿརྟག་པར་གནས༎དཔལ་ལྡན་ཀུན་གཞིའི་ཞིང་ས་ལས་འཐོན་vc: ཐོནའགྲོ་ཀུན་དགའ་བསྐྱེད་ཚུལ་ཁྲིམས་གསར་པའི་འདབ་སྟོང་ཅན༎འཇིག་རྟེན་ལས་སྣང་ཉོན་མོངས་འདམ་རྫབ་འཆིང་vc:
མཆིང་བ་ལས་གྲོལ་མཆོག་ཏུ་ངེས་vc: ཡིདའབྱུང་ཆེར་ལྡན་པ༎བློ་གསལ་འདུས་པའི་རྒྱ་མཚོའི་དབུས་དེར་མདོ་དང་རྒྱུད་སྡེའི་ངེས་གསང་འཆད་མཁས་བསྔགས་པར་འོས༎མང་ཐོས་གསུང་རབ་ཀུན་གྱི་ཁུར་ལྕི་བ༎རྣམ་དཔྱོད་རབ་དགའི་མྱོས་བུམ་ཆེར་མཐོ་ཞིང༎འཁོར་ཚོགས་སྲེད་པའི་ཞགས་ལས་གྲོལ་བྱེད་པའི༎བརྩེ་ལྡན་གཉིས་འཐུང་མཆོག་གིས་དགེ་བྱས་བཞིན༎རང་རང་ངོ་བོའི་ཆོས་ཀུན་གསལ་བ་དང༎རྣམ་མང་

ཐ་སྙད་འཆད་ལ་དགའ་དང་བཅས༎ཟབ་ལམ་རེ་རེ་ཡིས་ཀྱང་གྲོལ་བ་སྟེར༎གསལ་བའི་སྤོབས་པ་མཆོག་ཀྱང་རྙེད་པ་ལགས༎དམ་པ་ཀུན་གྱི་གསུང་གི་རྔ་བོ་ཆེ༎སྐལ་བཟང་རབ་དགའི་དབྱུག་གུས་བསྐུལ་བ་ལས༎ཞེན་པ་རང་གྲོལ་མཆོག་གིས་བརྗོད་པའི་གཏམ༎གང་གིས་ཐོས་པ་དོན་དང་བཅས་པར་འགྱུར༎འདིར་འཁོར་བའི་བྱིངས་ལས་ཡོངས་སུ་མ་བརྒལ་བའི་བདག་ཅག་སོ་སོ་སྐྱེ་བོའི་རང་འཚང་གི་ཆ།
བརྫུན་སྒྲིབ་དང་བྲལ་བའི་བརྗོད་པའི་སྒོ་ཅུང་ཟད་གླེང་བ་ནི།
དེའང་ཐོག་མ་མེད་པའི་དུས་སྔོན་གྱི་སྐྱེས་པའི་རབས་ཀྱི་ཕྲེང་བ་རྣམས་སུ། ཉམ་ང་བའི་འཁོར་བའི་རྒྱ་མཚོ་ཀུན་རྟོག་གི་རླབས་བརྒྱ་ཀུན་ཏུ་འཁྲུགས་པ། དུག་གསུམ་གྱི་ཀློངས་དང།
ལས་ཀྱི་ཆུ་སྲིན་གྱིས་བསྟམས་ཤིང། ཉེ་བར་ལེན་པའི་ཕུང་པའི་རྟ་གདོང་གིས་ཡོངས་སུ་སྐོར་བའི་ནང་དུ་བྱིང་བའི་གནས་ཚུལ་གྱི་ཆ་ཤས་མ་ལུས་པ་ནི་སྒྲིབ་མེད་གཟིགས་པའི་ཡེ་ཤེས་ཀྱི་སྤྱོད་ཡུལ་ཅན་དག་གིས་ཇི་ལྟ་ཇི་སྙེད་དུ་མཁྱེན་པ་ལས།
བདག་ལྟའི་སེམས་ཅན་མ་རིག་པ་སྟུག་པོའི་མུན་པའི་ཁུང་བུར་གནས་པའི་རང་རྒྱུད་པ་དག་གིས། བླུན་མོས་ཁྱོ་ངོ་མི་མཚོན་པ་བཞིན་དཔག་པར་མི་ནུས་པས། མི་ཆོས་བླ་མ་དང་འབྲེལ་བའི་ཉེས་ལྟུང་གི་ལས་མི་ཟད་པ་ཅིའི་ཕྱིར་ལྷུར་ལེན།
ཤེས་ལྡན་དག། ཐོག་མ་མེད་པའི་འཁོར་བ་ནས་བསགས་པའི་ལས་ཉོན་གྱི་ཁུར་ཅུང་ཟད་ཀྱང་མ་བྲི་བར། ཆོས་ལ་བརྟེན་པའི་ལས་སྒྲིབ་འབད་མེད་དེ་སྒྲུབ་པ་ནི་གཉེན་པོའི་སྨན་དུག་ཏུ་འགྱུར་བ་དང་ཅིས་ཏེ་མི་འཚུངས།
འོན་ཀྱང་འདིར་ཕ་མའི་ཉེར་ལེན་གྱིས་སྐྱེ་བ་ཡོངས་སུ་གཟུང་བ། གཞོན་ནུའི་ཀུན་སྤྱོད་ད་ལྟའི་ཡེ་ཤེས་ལ་གསལ་བ།

བསྟན་རིམ་རྣམས་ལ་ཞུགས་ཏེ་བསླབ་པའི་གནས་རྗེས་སུ་མནོས་པ། ཐོས་པའི་རྩོལ་བས་སྔར་གོམས་པའི་བག་ཆགས་ཀྱི་མཐུ་ཅུང་ཟད་སད་པ། བསམ་པ་ལས་བྱུང་བའི་ཤེས་རབ་ཀྱི་སྒོ་ངང་གིས་བྱེ་བ། རྒྱུད་མ་ལུས་པའི་རྡོ་རྗེའི་གནས་དབང་དོན་ལྷན་ཅིག་སྐྱེས་པའི་ཡེ་ཤེས་ཉེ་བར་བསྩལ་ནས།
དེ་ཉིད་སྔ་ཕྱིར་བར་གསུམ་དུ་མནོས་པའི་ཁྲིད་ཚུལ་བརྒྱ་རྩ་བརྒྱད་ཀྱིས་སརྒར་ཕྱེ་སྟེ་རང་གཞན་གྱི་རེ་བ་ཡིད་བཞིན་དུ་བསྐོང་བའི་ལས་སྣང་གི་འཆར་ཚུལ་སྒྲོ་སྐུར་དང་བྲལ་བ།
ཡུན་རིང་དུ་འགྲོགས་པའི་གྲོགས་དག་དཔང་དུ་གྱུར་བ་ཆེ་ལོང་ཙམ་ཞིག་སྨོས་ན། སྔོན་གྱི་དགེ་བའི་བཤེས་གཉེན་བཀའ་གདམས་པ་དག་གི་གསུང་སྒྲོས་ན།སྔ་མ་གང་བྱས་རང་གི་ལུས་ལ་ལྟོས༎ཕྱི་མ་གར་འགྲོ་རང་གི་སེམས་ལ་དྲིས༎ཞེས་གསུངས་པ་འདི་གློ་བ་ལ་འཇེན་པར་བྱུང་བས།
དོན་དེ་ཉིད་ལ་བསམས་པ་ན། ད་ལྟ་དངོས་སུ་ཐོབ་ཅིང་མ་ཉམས་པའི་དལ་འབྱོར་འཁོར་ལོ་བཞི་ལྡན་གྱི་རྟེན་ཁྱད་པར་ཅན་འདིའི་རྒྱུ་དྲི་མ་མེད་པའི་ཚུལ་ཁྲིམས་ཀྱི་བརྟུལ་ཞུགས་ལ་ནན་ཏན་དུ་བགྱིད་པ་པོ་དེ་ཉིད་ཀྱི་སྨོན་ལམ་དག་པའི་ལེགས་བྱས་ཀྱིས་བསྐྲུན་ཏེ།
འདིར་སྐྱེ་བ་ཡོངས་སུ་གཟུང་བའི་ཡུལ་ནི་མངའ་རིས་སྨད་ཀྱི་སའི་ལྗོངས།
གཉག་སྟོན་ཤཱཀྱ་མུ་ནེའི་རིགས་བརྒྱུད་འཛིན་པའི། ཡབ་རྗེ་དགུང་ལོ་ལྔ་བཅུ་རྩ་བརྒྱད། ཡུམ་ཉི་ཤུ་རྩ་གཉིས་བཞེས་པའི་ཚེ་ལྷུམས་སུ་ཞུགས་པར་སྣང་ལ།
སྐབས་དེར་སྐ་རགས་ནས་བྱང་སེམས་རིན་པོ་ཆེ་སྤྱན་དྲངས། རྒྱལ་བ་ཚེ་དཔག་ཏུ་མེད་པ་ལྷ་དགུའི་དཀྱིལ་འཁོར་དུ། མས་དབང་བསྐུར་བ་ལན་གྲངས་དཔག་ཏུ་མེད་པ་མནོས་པའི་མཐར། ནམ་ཞིག་མངལ་འཛིན་པའི་ཟླ་བ་རྫོགས་ནས།
རབ་བྱུང་ཞེས་པ་མེ་མོ་ཡོས་ཀྱི་ལོའི་ཧོར་ཟླ་བཅུ་པའི་ཚེས་ཉི་ཤུ་ལྔ།

གཟའ་ལྷག་པ། སྐར་མ་མེ་བཞི། འཕྲོད་ཀུན་དགའ། སྦྱོར་བ་མཛའ་བོ་རྣམས་འཇོམ་པ་ལ། ཤག་མ་ཁང་རྙིང་པ་དེ་ཉིད་དུ་བདེ་བར་བཙས་ཅེས་གླེང་ལ། དུས་དེར་སྐྱེད་མོས་ཚལ་གྱི་ལྡུམ་ར་ན་མེ་ཏོག་རྒྱ་མེན་སུམ་ཐོག་རེ་རེ་ཞིང་ཡང་ཁ་དོག་མི་གཅིག་པ།
ཐོག་སྟེང་མ་དེའི་ཟེའུ་འབྲུའི་དབུས་ན་འདབ་མ་ལྗང་སེར་རྒྱངས་ཀྱིས་འཐོན་པ་ཞིག་འཁྲུངས་པ། གསེར་ཁང་གི་རྟེན་རྣམས་ཀྱི་དྲུང་དུ་ཕུལ་བས། ཟླ་བ་ཕྱེད་ཙམ་གྱི་བར་དུ་མ་རྙིངས་པར་ཐུབ་པ་དེ་དུས་ཀྱི་སྐྱེ་བོ་ཀུན་ལ་མངོན་སུམ་དུ་གྱུར།
དེ་ནས་ཟླ་བ་འགའ་ཞིག་ལོན་པ་ན། རྭ་སྟོན་ཆོས་རྗེའི་དྲུང་དུ་མིང་ཞུ་བ་ལ་ཕྱིན་པས། བྱིས་པ་འདི་སྒྲོལ་མ་འབུམ་ཐེར་བཙུགས་པའི་རྗེས་རང་ལ་སྐྱེས་བྱུང་པས་མིང་སྒྲོལ་མ་འབུམ་དུ་ཐོགས།
བཙུན་པའི་བག་ཆགས་བཟང་པོ་འདུག་པས་ཆོས་སྒོར་ཆུག་ཅེས་ལུང་བསྟན་གནང་ཞིང། སྔ་ཕྱིར་མ་དང་ལྷན་དུ་རྒྱལ་བ་ཚེ་དཔག་ཏུ་མེད་པ་ལྷ་དགུའི་དཀྱིལ་འཁོར་དུ་དབང་ལན་གྲངས་དུ་མ་དང།
སྒྲོལ་མ་དཀར་མོ། རྟ་མགྲིན་ལྕགས་རལ་ཅན། ཕྱག་རྡོར་ཨུ་ཙརྱ་རྣམས་ཀྱི་བཀའ་ལུང་ཐོབ་ཟེར།དེ་ནས་ལོ་བཞི་ཙམ་གྱི་བར་དུ་བྱང་སེམས་རིན་པོ་ཆེ་བར་ཆད་ཀྱིས་མི་བརྫི་བར་བྱ་བའི་ཆེད་དུ་བཀའ་རྗེས་གནང་དུ་མ་གནང་བ་ཐོ་རོ་ཙམ་དྲན།
ཁྱད་པར་དྲུང་པ་ཆོས་རྗེ་པས་ཐུགས་དམ་ཟབ་མོའི་སྐྱབས་འོག་ཏུ་གཡེལ་བ་མེད་པའི་བཀའ་དྲིན་བསྩལ་ཞིང། སྐབས་སུ་ཚེ་དབང།
སྒྲོལ་དཀར་གུར་མགོན་གྱི་བཀའ་བསྒོ་ཡང་ཡང་གནང།ལོ་བཞི་ཙམ་ལོན་པ་ན། ཕུ་ཕག་དགོན་པ་མཇལ་དུ་ཕྱིན་པའི་ལམ། བྱམས་གླིང་གི་མདུན་དུ་སླེབ་པ་ན། ཨ་ལི་ཨ་ལི་ཡི་ན་ཡི་ན་ཟེར་ཞིང། དགོན་པའི་གྲྭ་ཁང་རྣམས་མཐོང་བས་བག་ཆགས་སད་པའི་བློ་ཉམས་མང་པོ་བྱུང།

དབུ་རྩེའི་ཐད་དུ་སླེབ་ནས་ཀྱང་རྟ་མཐེན། ང་ལྟད་མོ་བལྟ་དགོས་པ་འདུག་བྱས་ཤིང། རྒྱུན་རིང་དུ་བསྡད་པས་ད་ལྟ་ཡང་གསལ་པོ་དྲན་གྱི་འདུག། བྱིས་པའི་དུས་ཡུལ་དུ་སྡོད་པའི་རིང་ལ། ཁྱེའུ་རྩེ་གྲོགས་མང་པོ་དང་བཅས་ཏེ་ཆོས་ཁྲི་བརྩིགས་པ་ལ་བསྡད་ནས།
ཁོང་རྣམས་ཆོས་ཉན་གྱི་ཚུལ་དུ་བྱས། ངས་ཆོས་བཤད་པ་ཡིན། ཁྱེད་རྣམས་ཉོན་བྱས་པ་རྒྱུས་ཡོད་པའི་མི་ད་དུང་ཡང་ཡོད། དེ་དུས་ཀྱི་ཆོས་ཁྲི་ལའང་ཡུན་རིང་པོའི་བར་དུ་ང་རང་དུང་དཔུན་རྣམས་ཀྱིས་འཛིན་ཚུགས་བགྱིས།
དེ་དག་གི་བར་སྐབས་རྣམས་སུ་ཡང་ཡང་གྲིབ་རྐྱེན་ལ་བརྟེན་པའི་ན་བ་གློ་བུར་བ་དུ་མས་གཙེས་པས་ཉེར་ལེན་གྱི་རྐྱེན་བྱས། ཡབ་ཡུམ་གྱིས་ཀྱང་ཆོས་སྒོར་འཇུག་པའི་མཐུན་རྐྱེན་ཡང་དག་པའི་བཀའ་དྲིན་སྩལ་ཏེ༎
ལོ་དེ་ཉིད་ལ་སྐྱབས་གསུམ་དང། ཕྱི་ལོ་ས་གའི་དུས་ཆེན་སྟེངས་སུ་ཡོངས་རྫོགས་དགེ་བསྙེན་གྱི་སྡོམ་པ་དྲུང་པ་ཆོས་རྗེ་ལས་ཐོབ།
སྐབས་དེར་མདོ་སྡེ་སྐྱེས་རབས་ལས་ཀློག་ཐར་བྱས་པས། ཚིག་ཕལ་ཆེར་བློ་ལ་ཟིན་ནས། ཇ་གྲལ་ལ་བསྩོལ་མེད་དུ་བསྐྱར་བས། ན་ཚོད་ཕྲ་མོ་ལ་དེ་ལྟར་དུ་བྱུང་པས་ཡུམ་དགྱེས་པ་ཆེ་སྟེ་ཐམས་ཅད་མ་བུ་ཡོད་པ་མང་པོ་ཡོད་དེ།
ངའི་བུ་འདི་འདྲ་ཡོད་པ་སུ་ལ་ཡང་མེད། མངལ་དུ་ཆགས་པ་ནས་དེང་སང་གི་བར་གྱི་དགེ་མཚན་འདི་རྣམས་ལ་བལྟས་ན་གཞན་དང་མི་མཉམ་པ་ཅིག་ཡོང་ངེས་པ་ཡིན་གསུང་བའང་དྲན། དེ་ལོ་ཙོག་གེའི་ནད་པ་མང་འདུག་པས།
ཨ་མས་མིང་སྲིང་ཀུན་ལ་བསྲུང་སྐུད་མདོགས་ཀྱི་འདུག་པ་ལ། ང་རང་གི་དགོས་སྐལ་དེ་རྩེད་མོའི་རྣམ་པས་ཁ་ཕྱེ་སྟེ་བལྟས་པས། སྲན་མ་འབྲུ་དགུ་འདུག་པ་ཟོས་པས། དེ་ནུབ་མན་ཤིན་ཏུ་ན་བ་བྱུང་སྟེ།
འཚོ་བྱེད་ཀྱི་འཕུལ་སྨན་སྟོབས་

བསྐྱེད་དེ་བྱིན་པས། འབྲུམ་བུ་ཤིན་ཏུ་འཐུག་པ་ཕྱིར་འཐོན། ལུས་ཀྱི་ཕྱི་ཐམས་ཅད་རྣམ་དག་ཏུ་སོང་བ། དེ་དང་གོས་འབྱར་ནས་གྱོན་མི་སྟུབ་པ་ལ། མོན་དར་གྱི་གཟན་བཅོས་ཏེ་ཤ་ལ་སྦྱར་བ་ན་ཡང། སྐབས་རེར་མ་སངས་ན་ཤ་ལ་འབྱར་ཡོང་བ་ཙམ་བྱུང།
དེར་མས་ལྷག་པར་བརྩེ་བས། ཉིན་མཚན་མེད་མ་བྲལ་བར་ནད་གཡོག་གནང། དུས་ཕྱིས་བསམ་པས་ངའི་ཨ་མ་དེས། དེ་དུས་ནད་གཡོག་རྐྱེན་དུ་འབྱོར་བ་བྱས་པ་གཅིག་པུའི་དྲིན་ཡང་འཁོར་བ་མེད།
ང་གཅིག་པུ་ལ་བརྩེ་བར་མ་ཟད། སྤྱིར་ཡང་ཨ་མ་དེའི་དགེ་བློ་དང། རང་བཞིན་བཟང་ངན། གཏོང་བའི་སྒོ་གང་ལ་བསམས་ཀྱང། བུད་མེད་ཕལ་ལས་འདས་པ་རང་གཅིག་གི་ཡིད་ཆེས་ཡང་ཡང་སྐྱེ་བ་བྱུང༎སྐབས་དེར་དྲུང་པ་ཆོས་རྗེས་ཡང་ཡང་དུ་ཕེབས་པ་ན།
སེམས་སྤྲོ་བ་དང་གུས་པ་ཆེན་པོ་སྐྱེས་ཏེ། མ་ལས་བླངས་པ་དང། ཐབས་མཁས་ཀྱི་འདུ་བྱས་ནས། ཉིན་རེ་བཞིན་གསོལ་ཇ་ཞུ་བ། སྐུ་ལ་འདུད་པ། ཐ་ན་ན་བཟའ་ལ་གནས་པའི་ས་རྡུལ་ཕྲ་མོ་སོགས་ཕྱིར་གསོལ་བ།
རྒྱང་རིང་པོ་ནས་བསུ་བ། སྐྱེལ་བ་སོགས་གཞན་གྱིས་སློབ་པ་ལ་མ་ལྟོས་པར། རང་ཤར་དུ་བྱུང་བའི་ཀུན་ཏུ་སྤྱོད་པ་དེས་ཐུགས་ཕྲོགས་ཏེ། བྱིས་པ་ཁྱོད་ཆུང་ཆུང་ནས་དད་པ་ཆེ་ཞིང།
ཆོས་ཀྱི་རིགས་སད་པ། ཤེས་རབ་དང་ལྡན་པ་ཅིག་འདུག་ཅེས་བསྔགས་པ་ཡང་ཡང་གནང་ཞིང། ངེད་ལ་ཇ་མང་པོ་རང་བྱིན་པའི་སྦྱིན་བདག་ཡིན་གསུང་བ་སོགས་དགྱེས་པའི་རྣམ་འགྱུར་མང་པོ་མཛད།
དུས་དེར་ཡབ་ཡུམ་གྱི་ཕོ་བྲང་དེ་ཉིད་དུ་ཀློག་སོགས་བསླབ་སྦྱངས་ཀྱི་གནས་ཕྲ་མོ་ཚེགས་མེད་དུ་ཤེས།ལོ་དྲུག་པ་ལ་སྡེ་པ་སྐུ་མཆེད་དྲུང་དུ་ལོ་གསར་ལ་མཇལ་དུ་ཕྱིན་པས། འཕྲལ་ཤེས་ཀྱི་ཚིག་རྣམས་

བཞུགས་གྲལ་གྱི་དབུས་སུ་གཙང་སིང་བ། སྤོབས་པ་ཞུམ་པ་མེད་པར་གཟེངས་མཐོ་ཞིང་བརྗོད་པ་དག་པར་བཏོན་པས། དཔོན་པོ་རྒན་པོའི་བུ་འདི་ངོ་མཚར་ཆེ་གསུང་གཟེངས་བསྟོད་དང་བཅས་པའི་གནང་སྦྱིན་བསམ་གྱིས་མི་ཁྱབ་པ་སྩལ།དེ་ནས་ལོ་བདུན་ལོན་པ་ན།
དྲུང་པ་ཆོས་རྗེ་པའི་དྲུང་དུ་བཅོམ་ལྡན་འདས་གཤིན་རྗེ་གཤེད་དམར་པོ་ལྷ་ལྔའི་རྡུལ་ཚོན་གྱི་དཀྱིལ་འཁོར་དུ་བཅུག་ནས། རིགས་བརྟག་པའི་མེ་ཏོག་གཙོ་བོས་བཞེས་པའི་དབང་ལས།
གསང་མཚན་དཔལ་ཞེ་སྡང་རྣམ་པར་དག་པའི་རྡོ་རྗེ་ཞེས་གདགས་པར་མཛད་དེ། སྐྱེ་བ་འདི་ལ་སྔགས་ཀྱི་དཀྱིལ་འཁོར་དུ་ཞུགས་ཤིང། དབང་ནོད་པའི་ཐོག་མ་ཡང་འདི་ཡིན་ནོ༎དེ་ལོ་དགོན་པའི་དགེ་འདུན་རྣམས་ལ་ཞེན་པ་བཞི་བྲལ་གྱི་ཁྲིད་གནང་བའི་ཁྲིད་རར་ཞུགས་ཏེ་ཟླ་ཆོས་ཅིག་དམིགས་ཁྲིད་ཞིབ་པར་ཉན་པས།
ཆོས་ཀྱི་རྐང་ཞེན་པས་མ་བཅིངས་པའི་ཆགས་མེད་དུ་འདུག་སྙམ་པ། ཅིས་ཀྱང་དགོས་མེད་ཀྱི་བློ་རྩ་བྲལ།
གང་ལའང་སྙིང་པོ་མི་འདུག་སྙམ་པའི་ཡིད་ཆེས། ཟེར་སྒྲ་ལ་མ་ལྟོས་པ་ནང་ནས་གོ་བ་བྱུང་སྟེ། ཕྱིས་ཁྲིད་གང་ཞུས་ཀྱང་ཆགས་མེད་ཀྱི་ངེས་འབྱུང་དེ་དུས་འདྲ་བའི་རྔོ་ཐོགས་པ་གཏན་མ་བྱུང་ཞིང།
བརྒྱུད་པའི་ཕྱག་བཞེས་ཀྱི་སྲོལ་མི་འདུག་པ་མ་གཏོགས་དྲི་མེད་རིག་པའི་རང་འཚང་གྲུང་པ་དེ་དུས་ནས་གཅེར་མཐོང་དུ་བྱུང་འདུག་སྟེ། ཡུན་རིང་པོའི་བར་དུ་ངོ་ཤེས་པ་དང་ངེས་ཤེས་སྐྱེས་པ་ནི་མ་བྱུང་མོད།
ཕྱིས་ངོ་སྤྲོད་མཛུབ་བཙུགས་སུ་མཛད་པ་དག་གི་བསྙེམས་མེད་དུ་སྟོན་པར་མཛད་ནས། སྔར་གྱི་དེ་ཉིད་ལས་གསལ་བཞག་གི་བླང་དོར་སྤུ་རྩེ་ཙམ་ཡང་མི་འདུག་སྟེ། ཞེན་པ་བཞི་བྲལ་འདི་ཁྲི་ཐོབ་པ་ཐམས་ཅད་ཀྱི་ཐོག་མ་ཡིན་ནོ༎འདིའི་རྩ་

ཚིག།ཚེ་འདི་ལ་ཞེན་ན་ཆོས་པ་མིན༎འཁོར་བ་ལ་ཞེན་ན་ངེས་འབྱུང་མིན༎བདག་དོན་ལ་ཞེན་ན་བྱང་སེམས་མིན༎འཛིན་པ་བྱུང་ན་བལྟ་བ་མིན༎ཅེས་པ་འདི་ཡང་ཡང་འགྲོ་འདུག་གི་སྐབས་ལྷང་ལྷང་སྨྲས་པ་ད་ལྟའི་དྲན་ཡུལ་ན་ཡང་འདུག་ཅིང།
ཨ་མ། སྤུན་ཟླ་ཐ་ན་བྲན་ཁོལ་ཚུན་གྱིའང་བློ་ལ་ཚིག་དེ་འཇགས་འདུག། དེ་དུས་སྐད་ཕྲ་མོ་གླིང་བུ་ལྟར་སྙན་པ་ཅིག་ཡོད་པས། རྗེ་བཙུན་གྲགས་པའི་ཞེན་པ་བཞི་བྲལ་གྱི་རྟོག་མགུར་རྣམས་དགོངས་མཆོད་སྐབས་འགོལ་དུས་ཡབ་ཡུམ་ཐམས་ཅད་གདན་འཛོམ་པའི་སྤྱན་སྔར་ཉིན་རེ་བཞིན་ལན་དགོས་པ་ལ།
ཨ་ཕྱི་བགྲེས་མོ་ཅིག་ཡོད་པ་དེ་ངེས་འབྱུང་དང། དད་པ་བླ་ལྷག་ཏུ་འཁྲུངས་པའི་སྤྱན་ཆབ་མང་པོ་བསིལ་བ་རང་གནང་བ་དྲན།
ང་རང་ཡང་ཆུང་ཆུང་གི་དུས་ངེས་འབྱུང་གི་སེམས་ཀྱིས་དྲངས་པའི་ཕྱག་མཆོད་འབུལ་བ་ལ་སྤྲོ་ཞིང། རྟེན་གསུམ་གང་ན་བཞུགས་པའི་སར་མཆོད་གཤོམ་དང། དཀར་མེ་ལྷ་བཤོས། དབྱར་དུས་མེ་ཏོག་སོགས་གཙང་ཞིང།
བཀོད་པས་ཐོ་བའི་ཚོགས་བསོག་པའི་མདུན་པ་ལ་རང་གིས་མི་ཁྲེལ། སྔོན་གྱི་གོམ་པ་མཐུ་བརྟས་པའི་དབང་གིས་བླང་དོར་གྱི་གནས་ཕྲ་རགས་ཀུན་ལ་བཟོ་མེད་ཤུགས་འབྱུང་དུ་སྤྱོད་པའི་བརྟུལ་ཞུགས་དཔའ་མ་ཞུམས་པ།
གང་ལ་ཡང་འཇིགས་པ་མེད་པའི་བློ་རྩལ་གྱི་འཆར་སྒོ་སུ་རུང་རུང་གིས་ནན་ཏུར་དུ་བཅོ་མི་ཐུབ་པ་ཅིག་དེ་དུས་ཡོད། སྐབས་ཤེད་དུ་ཡབ་ཀྱིས་བཀའ་ཞལ་ནས། དུས་ཚེས་བཟང་པོ་ཡོད་ཟེར་བ་ཅིག་གི་ཉིན།
ཆོས་རྗེ་དྲུང་བཙུན་པ་ལ་བསྡུས་པ་བརྩི་བའི་དུས། ཁོང་གི་གསུང་ནས། ཁྱེད་ཤེས་རབ་ཆེ་ཞིང་ཐུགས་བག་ཆགས་བསད་པ་ཅིག་འདུག་པས། ས་དཀར་ཆོས་ཅན་ནས་བརྩི་བ་དེ་འདྲ་མི་

བྱེད། མཁས་ཉམས་ཀྱི་རྟེན་འབྲེལ་ལེགས་ས་ནས་འབུལ་དགོས་པས། སངས་རྒྱས་པའི་རྒྱུ་ཡིན་ན་ཤེས་རབ་མ་ཡིན་པ་ཕུད་སོགས་དེ་དུས་ངག་སློབ་བྱས་པའི་བསྡུས་སྦྱོར་རྣམས་གོ་རིམ་ཕྲ་མོ་ཙམ་གྱི་ཚིག་ཟུར་ཡང་མ་བརྗེད་པ་ད་ལྟའི་བར་དུ་གནས།
དེ་ལོ་ནས་གཞུང་ཆེན་རྣམས་འཛིན་པའི་དབུ་བཙུགས་ཏེ། ཐོག་མར་ས་སྐྱ་པའི་མོས་ཞེན་བྱས། སྡོམ་རིག་གཉིས་བློ་ལ་བཙུད་པའི་ཚེའང། ཞོགས་རེ་ལ་གཞུང་ཤོག་རེ་ཙམ་གཟུང་ཞིང།
བཤར་སྦྱང་ཧ་ཅང་མ་བྱས་ཀྱང་ནམ་ཡིན་དུ་གཙང་ཞིང་མ་འདྲེས་པར་ཐོན་པའི་ངང་ནས། དྲུང་པ་ཆོས་རྗེ་ལ་འཕྲག་སྣོན་ཕུལ་བས། རེ་ཤིག་དེས་འཛིན་གཞན་ཤོལ་ལ། གཞུང་གཉིས་པོ་བརྒྱ་ཚར་རེ་ལྕེ་ཐོག་ནས་བཤོར་དུ་ཆུག་གསུང་བའི་བཀའ་བསྩལ་སློབ་དཔོན་པ་ལ་གནང་བ་ཇི་ལྟ་བ་བཞིན་དུ་བསྒྲུབས་རྗེས།
དཔེ་ཆའི་ཡིག་སྤྱི་ཚུན་གསལ་པོ་བློ་ལ་ཤར་ནས། མིག་བཙུམས་ཏེ་གཞུང་གི་རྐང་པ་རེ་རེ་ནས་ལུགས་ལྡོག་ཏུ་བཏོན་པ་དེ་ཤོག་འདེབས་རེ་རེ་གཉིས་གཉིས་ལ་འཐོགས་ཐུག་མེད་པར་ཐོན་པ་བྱུང་སྟེ།
དེ་དུས་ཀྱི་དཔེ་བསྣོན་གྲོགས་ལྡན་པ་ད་ལྟ་ཡང་ཤིན་ཏུ་མང་བར་ཡོད། དེ་མཚམས་ཕར་ཚད་འདུལ་མངོན། བྱམས་ཆོས་ལྷག་མ་བཞི།
སྤྱོད་འཇུག་བཤེས་སྤྲིང་སོགས་བློ་ལ་ཟིན་རྗེས། དྲུང་པ་ཆོས་རྗེ་ལ་འཕྲག་བསྣོན་འབུལ་བ་དང། གཞུང་རེ་རེ་ཡང་བརྒྱ་ཚར་དུ་བཤོར་བ་གོང་བཞིན་བྱས། ཕ་མ་འབྱོར་ལྡན་གྱི་དྲིན་ལས། རྣམ་འགྲེལ་གྱི་ཞོ་འཐུང་སྟོན་མོ།
ཚད་འབྲས་མར་ཁུ། གཞུང་རྫོགས་སྟོན་མོ། ཕར་ཕྱིན་གྱི་སྐབས་སྟོན་སོགས་ཀྱིས། སློབ་དཔོན། གྲྭ་པ། དཔེ་འཛིན་རོགས་ཀུན་ཚིམ་པར་བྱས་ཤིང། སྐབས་དེར། པཎ་ཆེན་རིན་པོ་ཆེ་བྱམས་པ་གླིང་པ་དེས་ཕག་དཀར་ཤེས་རབ་གསལ་བྱེད་ཀྱི་ཞལ་

གཟིགས་པ་ཡིན་ཟེར་བའི་གྲགས་པ་འདུག་ཅིང། རིག་པའི་གནས་ལྔ་ལ་ཕུལ་དུ་བྱུང་བའི་མཁྱེན་པ་མངའ་བ། རི་མོ་ཡང་སྤྱན་གྱིས་གཟིགས་པ་ལ་མ་ལྟོས་པར། སྐུ་རྒྱབ་རུ་རྩོལ་མེད་འདྲི་བ་མངོན་སུམ་དུ་གནང་བ་ཐོས་ཤིང་མཐོང་བས་མོས་པར་བྱུང།
འདི་ལྟ་བུའི་མཁྱེན་རབ་ཀྱི་རྒྱུན་བདག་ལ་འཕོས་ན་སྙམ། ཕག་དཀར་གྱི་བྱིན་རླབས་ཅིག་གནང་དགོས་ཞུས་པས། དྲུང་པ་སྐུ་ན་གཞོན་ནུ་ནས་ཐུགས་རྫོགས་ཆེ་བའི་སྙན་པ་ཡང་ཡང་ཐོས་པས་ཡ་མཚན་ཆེ།
ད་བསྟན་པ་ལ་ཕན་པའི་དགེ་བའི་བཤེས་གཉེན་ཆེན་པོ་གཅིག་གི་ཁུར་བཞེས་གནང་དགོས་གསུང་ཞིང། དགེས་པ་དང་བཅས་ཏེ་བྱིན་རླབས་ཟབ་ནས་གནང། དེ་དུས་ལྕེའི་སྟེང་དུ་གྷི་ཧུ་ཝཾ་གི་ལཉྫའི་ཧྲིཿ་འདྲི་བ་སོགས་བློ་རྣོ་བའི་ཆོ་གའི་ལེགས་བྱས་ཡང་མཛད་ཀྱི་འདུག་པ་ངེས།
དེའི་རྗེས་སུ་སློབ་དཔོན་ཀོང་ཀ་སྦྱིན་གྱིས་མཛད་པའི་སྒྲུབ་ཐབས་ཀྱི་རྒྱ་གཞུང་དེ་རྗེ་རང་གིས་ཕྱག་བྲིས་སུ་སུམ་བིད་མཛད་དེ་གནང་ཞིང།
བླ་མ་འདིས་བདག་ལ་ཐུགས་དཀར་བའི་ཆའི་བཀའ་དྲིན་ནམ་དུ་ཡང་མི་འཁོར་བ་ལྟ་བུ་ཡོད། དེ་དུས་ཤེས་རབ་ཆེན་པོ་རང་ཅིག་བྱེད་དགོས་བསམ་ཏེ། བྱང་སེམས་རིན་པོ་ཆེ་ལ། ཤེས་རབ་འཕེལ་བའི་ལྷ་རིགས་འཇམ་དཀར།
དབྱངས་ཅན་མ། མི་གཡོ་བ། ཤེར་ཕྱིན་དཀར་མོ་རྣམས་ཀྱི་བསྒྲུབ་སྐོར་ཞུས་ཤིང། དྲུང་པ་ཆོས་རྗེའི་སྤྱན་སྔར། ཨ་ར་པ་ཙ། སྨྲ་སེང། འཇམ་དཀར་བསྟན་པའི་འཁོར་ལོ། གང་བློ་མའི་བསྟོད་སྒྲུབ།
འཇམ་དབྱངས་རྣོན་པོ་རྣམས་ཀྱི་སྒྲུབ་སྐོར་ནོས། དེའི་དབྱར་ལོ་ཕུ་ཕག་བསྐྱེད་ཚལ་དུ་ལྷ་ཆུང་ཆུང་དེ་རྣམས་ཀྱིས་མངོན་རྟོགས་དང་འབྲེལ་བའི་ཟླས་བརྗོད་ལ་འགྲུས་པ་དང། ཉི་ཟླ་གཟའ་འཛིན་བྱུང་ངོ་ཅོག་ལ་ལྷ་སོ་སོ་ལ་

བརྟེན་པའི་མ་ཥའི་སྦྱོར་བ་མང་དུ་བྱས་ཤིང། ཕག་དཀར། འཇམ་དཀར་དབྱངས་ཅན་མ་སོགས་ལ་བ་གཞོན་དཀར་མོའི་འོ་མས་འཕུལ་བ་དང། ཤེར་ཕྱིན་དཀར་མོ་ལ་མ་བསླད་པའི་སིང་བུས་འཕུལ་བ་སོགས་རྒྱུད་སྡེ་ནས་བཤད་པའི་ལག་ལེན་མ་འཁྲུལ་བར་བསྐྱངས་པས།
དུས་དིང་སང་སྦ་བར་མ་ནུས་པའི་བློ་གྲོས་ཀྱི་རྩལ་མངོན་སུམ་དུ་གསལ་བ་འདི་ཡིན། ད་ལྟ་རྒྱུ་འབྲས་ལ་ཡིད་མི་ཆེས། ལག་ལེན་ལ་བློ་མི་གཏད། ལྷ་བསྒོམ་ལ་དང་མ་ཆགས་པར།
དངོས་གྲུབ་ཐོབ་པར་འདོད་པ་རྣམས་བྱེད་མ་བཙིར་བས་མར་ཁུ་ལྟ་བུའོ། དེ་ལོ་ཕུ་ཕག་བསྐྱེད་ཚལ་དུ་མཁན་ཆེན་རིན་པོ་ཆེ་དང་མཇལ། བླ་མཆོད་གོང་མ་ཏོག་ནས་བརྒྱུད་པའི་བསྟོད་པ་ཆོས་ཀྱི་རྒྱལ་པོའི་འདོན་ཐབས་དང་བཅས་པ།
ཤ་ཝ་ར་སེར་མོའི་རྗེས་གནང། དམར་ནག་གཉིས་ཀྱི་བསྒོམ་ལུང་དང་བཅས་པ་ཐོབ། དེའི་དགུན་དྲུང་པ་ཆོས་རྗེ་ལ། ཐུགས་རྗེ་ཆེན་པོའི་དམར་ཁྲིད། རྟེན་འབྲེལ་སྙིང་པོ། སྐྱིད་སྡུག་ལམ་འཁྱེར།
སུམ་པ་ལོ་ཙའི་སྙན་བརྒྱུད། བློ་སྦྱོང་དཔལ་ཡེ་མ་སྟེ་རྒྱལ་སྲས་ཁྲིད་དྲུག་གི་ཕྱག་ཆེན་ལྷན་ཅིག་སྐྱེས་སྦྱོར་མ་གཏོགས། གཞན་གོང་སྨོས་ལྔའི་དམིགས་ཁྲིད་སྔ་ཕྱིར་རྒྱལ་སྲས་བཀའ་འབུམ་བཟླས་པ་ལན་བདུན་ལུང་སྨིན་པར་ཐོབ།
བསྙུང་གནས་དང་བློ་སྦྱོང་ལ་རྒྱལ་སྲས་བུ་བཞི་ཀའི་རྒྱུད་པའི་ཆུ་བོ་བླ་མ་འདི་ལ་བཞུགས་པ་ཀུན་ཐོབ་པས་ཚིམ་པར་བྱུང། གསུང་ལས་ཀྱང། རྒྱལ་སྲས་ཆོས་རྫོང་པ་ནས་བརྒྱུད་པའི་ཕྱག་ཆེན།
རྒྱ་མ་བ་ཡོན་ཏན་འོད་ཀྱི་ཡིག་ཆར་འཁོད་པ་ཅིག་འདུག་པ་འདི་མ་འོངས་པ་ན་ཁྱོད་ཀྱིས་ཐོབ་པར་གྱིས། དེས་རྒྱལ་སྲས་ཁྲིད་དྲུག་ཚང་བ་ཡིན་ཞེས་ནན་ཏན་མཛད་པ་སྙིང་ལ་བཞག།
ཡང་དེ་སྐབས་མདོ་སྡེ་དཀོན་བརྩེགས། མདོ་སིལ་བུ་

བཅུ་བདུན། མདོ་མེ་ཏོག་བསིལ་མ། མཛངས་བླུན། བཀའ་བསྡམས་ཞུང་དྲུག། ཀ་མ་ལ་ཤཱི་ལའི་བསྒོམ་རིམ་ཐོག་མཐའ་བར་གསུམ༎ ཇོ་བོའི་ཆོས་ཆུང་བརྒྱ་རྩ། པོ་ཏོ་བའི་དཔེ་ཆོས་རིན་སྤུངས། དེའི་དམིགས་སྒྲོམ་གྱི་གཟེར་བུ་ཧོར་བཀའ་བཞི་པས་བསྒྲིགས་པའི་དཔེ་དོན་ངོ་སྤྲོད་མཛུབ་བཙུགས་ཀྱི་ཁྲིད།
རྒྱབ་ཆོས་སུ་ལུང་རིན་དཔུངས། གཏབ་རྒྱུད་རིན་དཔུངས་དང་བཅས་པ། ཆིག་ལམ་རིང་མོ། ལྕེ་བསྒོམ་པས་སྒྲིགས་པའི་བཀའ་གདམས་ཐོར་བུ་བ།
བེའུ་བུམ་སྔོན་པོ། སྣར་ཐང་མཁན་ཆེན་གྲགས་དོན་པ་ནས་བརྒྱུད་པའི་སྐྱེས་བུ་གསུམ་གྱི་ཁྲིད། སྲིད་ཞི་མཉམ་ཉིད། དབུ་མ་ཆེན་པོ་བདག་པས་གཞན་གཅེས་ཏེ་རྩ་བའི་ཁྲིད་བཞི།
མདོ་ཏིང་ངེ་འཛིན་རྒྱལ་པོ་བསྒོམ་བྱ། ཐུབ་པ་ལ་བརྟེན་པའི་ཞི་གནས་སེམས་འཛིན། མི་གཡོ་བ་བླ་མེད་ཀྱི་རྒྱུད་ཀྱི་བསྒོམ་བྱ། གཏུམ་པོ་མེ་བསྲུངས། སྒྲོལ་མ་ལས་སྣ་ཚོགས་པའི་རྒྱུད་ཀྱི་བསྒོམ་བྱ།
མངོན་ཤེས་ལུང་སྟོན། ཟ་མ་ཏོག་བཀོད་པའི་བསྒོམ་བྱ། སྙིང་རྗེ་མཁའ་ཁྱབ་ཏེ་བཀའ་བསྡམས་ལྷ་བཞིའི་ཟབ་ཁྲིད། རྒྱ་བོད་ཀྱི་བློ་སྦྱོང་ཡོད་དོ་ཅོག་ཀུན་གྱི་ཚིག་དོན་འདུམས་པ། སེམས་དཔལ་གཞོན་ནུ་རྒྱལ་མཆོག་པས་མཛད་པའི་བློ་སྦྱོང་ལེགས་བཤད་ཀུན་འདུས་ནང་ལྟར་བསྒོམ་དོན་གྱི་དམིགས་པ་ཞིབ་པར་སྩལ་ཞིང།
དེ་དང་འབྲེལ་བར་ཇོ་བོའི་ལམ་ཡིག་ཆེན་མོ། འབྲོམ། ནག་ཚོ། ལུང་ཨ་མེ་ཕྱག་སོར་བ་རྣམས་ཀྱིས་མཛད་པའི་རྣམ་ཐར།
མཚོན་ཆ་འཁོར་ལོ། རྨ་བྱ་དུག་འཇོམས། དགྱེར་བསྒོམ་རྡོ་རྗེའི་གླུ། སེམས་དཔའི་རིམ་པ། ལམ་ཁྱེར་ཆོས་བཅོ་བརྒྱད། གཙུག་གི་ནོར་བུ་ཏེ། རྒྱ་གཞུང་འདི་རྣམས་དང་འབྲེལ་བའི་བློ་སྦྱོང་ཡིག་སྣ་བརྒྱ་དྲུག་ཅུ་རེ་བགྲངས་ཀྱི་བཤད་ལུང།

རྗེ་མུས་ཆེན་གྱིས་མཛད་པའི་སྤྱོད་ཁྲི་ཆེ་ཆུང་གཉིས་ཀྱི་སྟེང་ནས། དོ་ལུགས་ཀྱི་ཉམས་ལེན་ཁྲིགས་བཀོད། སྟོང་ཕྲག་བརྒྱ་པ། བྱམས་ཆོས་སྡེ་ལྔ། དེ་དག་གི་བསྒོམ་ཁྲིད། འཇམ་བསྡུད་བཟང་གསུམ་སོགས་ལུང་བརྗོད་ལས་འདས་པ་ཉིན་རེ་བཞིན་ཡུལ་ནས་དགོན་པར་བསྙགས་ཏེ།
ཆོས་ཐུན་གཅིག་ལ་ཡང་སྔ་ཕྱི་མེད་པར་ཐོབ་ཅིང། འདིའི་སྐབས་བྱང་སེམས་རིན་པོ་ཆེ་མ་ཡང། ཨ་མ་དང་ལྷན་དུ་སྤྱན་རས་གཟིགས་འགྲོ་འདུལ་གྱི་དབང།
རྒྱལ་པོ་བཀའ་འབུམ་གྱི་ལུང། སེམས་ཉིད་ངལ་གསོ་དང། ཞི་བྱེད་ཨུཏྤ་ལའི་འདབ་དྲུག་གི་བསྒོམ་ཆོས། དམ་པ་སངས་རྒྱས་ཀྱི་དིང་རི་བརྒྱད་ཅུ་མ་གྲགས་པའི་ངོ་སྤྲོད་མང་པོ་དང། གཙང་སྨྱོན་པས་བསྒྲིགས་པའི་མི་ལའི་རྣམ་ཐར་མགུར་འབུམ།
སྔ་ཕྱི་ལོ་རེ་བཞིན་རྒྱུན་མ་ཆད་པའི་ཚེ་དབང། ཆོས་སྐྱོང་གི་བཀའ་བསྒོ་སོགས་གྲངས་སུ་བཏབ་ནས་བརྒྱ་ཕྲག་ལོང་ངེས་ཡོད། བྱང་སེམས་རིན་པོ་ཆེས་དུས་འཁོར་མར་ཀུན་མཁྱེན་དོན་ཡོད་དཔལ་དང།
པཎ་ཆེན་ཆོས་རྗེའི་བསྔགས་པ་ཁོ་ན་བརྗོད་ཅིང། ཡབ་སྲས་གཉིས་ཀྱི་རྣམ་ཐར་དང། ཞལ་བཀོད་འབའ་ཞིག་གསུང་བ་རྣ་བར་འཇགས་པས། དེ་དུས་ཕྱོགས་ཞེན་གྱི་ཕོ་རྒྱུས་ཆེ་བར་བྱུང།
ལོ་བཅུ་འགྲོ་བ་ལ་སླར་དྲུང་པ་ཆོས་རྗེའི་སྤྱན་སྔར་དབྱར་བར་མ་རབ་བྱུང་དང། ལོ་དེའི་ཟླ་བ་དགུ་པ་ལ་དགེ་ཚུལ་ཞུས། དགེ་བསྙེན་སྡོམ་བརྒྱད་རྩ་འགྲེལ། ཀཱ་ར་vc: ཀཱ་རིཀཱ་ལྔ་བཅུ་པ།
སུམ་བརྒྱ་པ་རྩ་འགྲེལ་རྣམས་ཀྱི་ལུང་སྩལ། རབ་ཏུ་བྱུང་ཕྱིན་ཆད་ཕ་མའི་ཁྱིམ་དུ་གནས་པར་མི་རུང་པས་དགོན་པར་ཤོག་གསུང། དགུན་དེ་ནས་དབུས་གཙང་ལ་ནམ་འགྲོ། དྲུང་པ་ཆོས་རྗེའི་ཞལ་དྲུང་ལས་སྐད་ཅིག་ཀྱང་མ་བྲལ་བར་བསྡད།
བུ་སྟོན་ཆོས་འབྱུང་དྲུང་བཙུན་

བཟང་བརྟན་པས་ཞུས་པའི་ཞར་ཆོས་ལ་གནང་ཞིང། ཁྱོད་ཤེས་རབ་ཆེ་བར་འདུག་པ་འདི་ལྟ་བུའི་བསྟན་པ་ལ་སྲིད་ཞུ་ཆེ་བའི་སེམས་ལ་ངེས་ཤེས་བརྟན་པོ་ཕྱོགས་རེར་མ་སོང་བའི་བློ་རྒྱ་བསྐྱེད་དགོས་གསུང་བ་དེང་སང་ཡང་སེམས་ལ་གསལ་བར་འདུག།
སྨན་བླའི་མདོ་བརྒྱད་བརྒྱ་པ། མཁན་ཆེན་བོ་དྷི་སཏྭའི་ཆོ་ག་འབྲིང་པོ། མཆིམས་ཀྱི་མདོ་བཤད་ཆེན་མོ། ཇོ་གདན་གྲགས་གཞོན་གྱི་ཆོག་བསྒྲིགས། གནས་བརྟན་ཕྱག་མཆོད། དོན་ཞབས་ལྷ་ལྔ་དང་དཔའ་བོ་གཅིག་པའི་རིགས་གཏད།
ཨ་མོ་གྷ་པཱ་ཤའི་རྟོགས་པ། དེ་ཉིད་བཅུ་དྲུག་གི་ཆོ་ག་སོགས་ཕྱོགས་འདིའི་རྒྱ་བོད་ཀྱི་ལུགས་མ་ཙང་བ་མེད་པ། གཞན་ཡང་སྒྲུབ་ཐབས་བརྒྱ་རྩ་དང། རྒྱ་མཚོར་མ་འདུས་པའི་ཟུར་བཀའ་རྣམ་པར་དག་པ་ཇི་སྙེད་པའི་རྗེས་གནང།
ཡིག་ལུང་ཡང་སྩལ། ནང་སེལ་གྱི་ཕྱག་ལེན་ཕན་ཚུན་ལ་ཡང་ནན་ཏན་དུ་སྦྱོར་བར་མཛད་ཅིང། ཁྱད་པར་ཕྱོགས་འདིར་ཀུན་རིག་གི་ཆོ་ག་འདི་ཁོ་ན་དགོས་པ་ལ།
དབང་ཙམ་ཡང་མ་ཐོབ་པར་ཆོག་བྲལ་དུ་འཇུག་པ་སོགས་དར་ལ་མ་སྨིན་པར་འདུག་པས། འདི་ལ་འཁྲིག་ཆུད་པའི་ཕྱག་རྒྱ་ཕྲ་མོ་ཡན་ཆད་ལ་བརྙས་པར་མ་སོང་བའི་བསླབ་སྦྱངས་ཡང་དག་བགྱིས་ཅེས་བཀའ་གནང་ཞིང།
ཀུན་རིག་གི་དབང། སྦྱོང་རྒྱུད་ལ་མཆན་བཤད་ཞིབ་མོ། གཞན་ཕན་སྐོར་གསུམ་གྱི་ལུང། ཆོ་གའི་ཕྱག་ཁྲིད་མཐོང་བ་བརྒྱུད་པའི་བཀའ་དྲིན་ལ་འགོད་པར་མཛད་རྗེས། ལོ་གསུམ་གྱི་དགུན་ཟླ་བ་བཞི་རེའི་བར་ལམ་འབྲས་ཆོས་ཐུན་ཤིན་ཏུ་ཆེ་བ།
ཉི་ཚོད་ཙམ་ལ་ཡང་སྔ་ཕྱི་མེད་པའི་གཎྜི་སྒྲས་བསྐུལ་ནས། བར་ཆད་ཀྱི་མཚན་མ་ཅུང་ཟད་ཀྱང་མེད་པར་མཐར་ཕྱིན་པ་ཁོ་ནའི་སྒོ་ནས་བཟླས་པ་ལན་གསུམ་དུ་ཐོས་པས།
དམིགས་

པའི་སྤྱོད་མཚམས་རྒྱས་འབྲིང་བསྡུས་གསུམ་གྱི། རྒྱས་པ་ན་བརྒྱད་ཅུ་རྩ་དགུ་འབྲིང་པོ་གསུམ། བསྡུས་པ་དགུར་བྱེད་པའི་ནང་སེལ། དེ་དག་གི་ལུང་སྦྱོར་ངོས་འཛིན་ཚིག་ཟུར་ཙམ་ཡང་མ་བརྗེད་པར། ཕྱིས་རང་གིས་གཞན་ལ་འཆད་པ་ན་ཡང་དེ་ཉིད་ཁོ་ན་སྤོད་པ་ལས་ཟིན་བྲིས་སོགས་ཀྱི་དཔེ་འཛིན་ལ་མ་ལྟོས་པར་བྱུང།
རྗེས་སུ་འདྲེན་པ་གཞན་དག་ལས་བཟླས་པ་ལན་དུ་མར་ཞུས་པའི་ཚེ་ཡང། སྔར་མ་ཐོབ་པའི་ཡིག་ཆའི་ལུང་གསར་འཕེལ་ཙམ།
སྤྱི་བཤད་ཀྱི་དགག་སྒྲུབ་དུ་མ་ལ་ཡིད་ཆེས་སྐྱེས་པའི་སྤོབས་པ་གོང་འཕེལ་ལས། རྒྱུ་ལམ་གྱི་སྐབས་བདེན་གཉིས་གཟུགས་རྣམ་དུ་སློང་བ། ལམ་ཁྲིད་དངོས་ཀྱི་ཚེ་གོང་མའི་གསུང་སྙིང་དག་ལ་ཕྱིས་འབྱུང་གི་ཟེར་སྒྲ་གང་གིས་ཡང་མ་སླད་པའི་བསྒོམ་དོན་བརྗེན་པ།
དོན་ཐོབ་ཀྱི་ཚིག་གཅིག་མ་ཆད། དགོས་མེད་ཀྱི་འབྲུ་གཅིག་མ་ལྷག་པའི་སྟོན་ཚུལ་ཐུན་བཞིའི་ཆུ་བོ་དུས་ཁོར་མོར་ཉི་ཚོད་སོར་གང་ལ་སྔགས་ཕྱི་མ་མཆིས་པ་ཐུགས་ཉམས་སུ་བདར་བའི་བཀའ་བབས་ཡིད་ཆེས་དེས་སེམས་འཕྲོགས་ཏེ།
ལམ་སྲོལ་འབྱེད་པ་པོ་རྣལ་འབྱོར་དབང་ཕྱུག་ཉིད་དང་མཇལ་ཡང་སོམ་ཉི་གསལ་བའི་ཞུས་ཏིག་སྐྲག་རྩེ་ཚད་ཀྱང་དྲི་རྒྱུ་མི་སྣང་ལ།
ལོ་རེ་བཞིན་ཡང་ལུང་ཡིག་སྣ་དྲུག་ཅུ་སྣ་གཅིག་ཀྱང་མ་ཆད་པའི་སྟེང་དུ། སྔ་མ་ལ་གཞུང་བཤད་གསུང་བགྲོས་མ། ཡིག་ཆུང་བདུན། བླ་མའི་རྣམ་ཐར་ཞིབ་མོ་རྣམ་དག། བར་སྟོན་ཟིན་བྲིས།
དམར་གྱིས་མཛད་པའི་ལུང་སྦྱར་རྣམས་སྦྱོར་བའི་བཤད་ལུང། བར་མ་ལ་གཞུང་བཤད་མན་ངག་མཛོད། བླ་མ་དཔལ་ལྡན་ཚུལ་ཁྲིམས་ཀྱི་མཆན་བཅས། བརྒྱུད་པའི་རྣམ་ཐར་ངོ་མཚར་སྣང་བ། ཁྲིད་ཡིག་སྦས་དོན་གསལ་བ་སོགས།
དཔལ་ལྡན་བླ་མ་དམ་པས་མཛད་དོ་

ཅོག་མ་ལུས་པ་ལྷན་དུ་བསྒྲིགས་པའི་བཤད་ལུང། རྗེས་མ་ཁྱེད་དཔུན་དབུས་གཙང་ལ་འགྲོ་བའི་རྫོང་ཆོས་ཡིན་གསུང། སྣང་གསུམ་སྐབས་ཟབ་མོ་མདོ་ལྔ། ལམ་འབྲས་ཆོས་འབྱུང་གིས་མཚོན་པའི་ལུང་རྒྱུན་ཡོད་དོ་ཅོག་ཞིབ་རྒྱས་དང་བཅས་པའི་ལམ་འབྲས་ཤིན་ཏུ་སྨིན་པར་ཐོབ།
སླར་དགེ་འདུན་ཉུང་བསྡུས་ལ། ཏོག་རྩེ་བའི་བསམ་མི་ཁྱབ། ཌོམ་བྷི་བའི་ལྷན་ཅིག་སྐྱེས་གྲུབ། མཚོ་སྐྱེས་ཀྱི་ཟབ་པའི་ཚུལ་དགུ། ཀླུ་སྒྲུབ་ཀྱི་མཆོད་རྟེན་དྲུང་ཐོབ།
ནག་པོ་སྤྱོད་པའི་གཏུམ་མོ་ལམ་རྫོགས། ནག་པོ་བའི་ཡོན་པོ་སྲོང་བ། ཨིནྟྲ་བོ་དྷིའི་ཕྱག་རྒྱ་ལམ། ངག་གི་དབང་ཕྱུག་གི་ཡི་གེ་མེད་པ་སྟེ། ལམ་སྐོར་ཕྱི་མ་བརྒྱད་ཀྱི་ཁྲིད།
རྒྱ་བོད་ཀྱི་ཡིག་ལུང་མཐའ་དག་བྱིན་རླབས་སྒོ་གཉིས། སྒོ་དྲུག་ཆོས་འགྲེལ་དུ་གྲགས་པ། ཤནྟི་པའི་མདོ་རྒྱུད་བསྲེ་བ། རིན་ཆེན་རྡོ་རྗེ། ཛྙཱ་ན་ཤྲཱི། ཤེར་འབྱུང་བློ་གྲོས་རྣམས་ཀྱིས་ཏིང་ངེ་འཛིན་སེམས།
འབྱུང་བ་ལུས་འཁྲུགས། ཕྱི་རོལ་གདོན་གྱིས་བར་ཆད་བསྲུང་བ་སྟེ་བར་གསུམ་སེལ་དུ་གྲགས་པ། ངག་གི་དབང་ཕྱུག་གྲགས་པའི་གཉུག་མ་དྲན་གསལ། ནཱ་རོ་པའི་ཕྱག་རྒྱ་ཆེན་པོ་སྡུག་བསྔལ་གསུམ་སེལ་རྣམས་ཀྱི་བཤད་ལུང་ཀྱང་བསྩལ།
མདོར་ན་འབྲོག་མི་ལོ་ཙཱ་བ་ཆོས་ཀྱི་རྒྱ་མཚོ་དེ་ཉིད་ལ་བཀའ་བབས་པའི་ལམ་འབྲས། ལམ་སྐོར་ཞར་བྱུང་གི་གདམས་པ་རྣམས་ཚང་བར་ཐོས་ཤིང། གསུང་ལས་ཀྱང་ཀྱཻ་རྡོར་བཀའ་བབས་ཕྱི་མ་རྣམས་ལ་གཙོ་ཆེའི་ཆོས་སྣ་སུམ་ཅུ་དགུ་ཡིད་ཆེས་ཀྱི་གནས་སུ་ཡོད་པ་ལྟར།
མན་ངག་ལུགས་ལ་ས་ཆེན་ཡབ་སྲས་གསུམ་གྱི་ལྷན་ཅིག་ཏུ་བསྒྲིགས་པའི་དཀར་ཆག་ཏུ་ཐེབས་པ། ཡིག་སྣ་དྲུག་ཅུ་མིག་ལྟར་གཅེས་པར་བསྐྱངས་དགོས་ཅེས་འདོམས་པའི་དོན་ལ་ཕྱིས་དཔྱད་པ་ན།
རྗེ་བཙུན་ཆེན་

པོས་ཡི་གེར་འགོད་པ་ལ་འདི་དག་ལས་མང་ཉུང་ལོགས་སུ་སྦས་པའི་དཔེ་ཡོད་རེ་ཀན་ཞེས་གཙིགས་ཆེན་པོས་གཡར་དམ་དུ་ལེགས་པར་བཞེས་པ་འདི་ལས། ཕྱོགས་འདིའི་ལོ་རྒྱུས་ཚད་མ་དང། སྨྲ་བ་པོ་འདི་ལས་ལྷག་པའི་བླ་མ་ཚད་མ་ཡང་རྙེད་པ་དཀའ་བའི་ཕྱིར།
དཀར་ཆག་ཏུ་ཐེབས་པ་ཇི་སྙེད་དག་གི་ལམ་སྲོལ་འདིའི་ལུས་མ་ཚང་བ་མེད་ཅིང། ཡན་ལག་ཡོངས་སུ་རྫོགས་པར་ཡིད་མ་ཆེས་ན། སློབ་བརྒྱུད་སོ་སོའི་ཡི་གེ་རིགས་མཐའ་དག་མ་འཚོགས་ན།
ལམ་འབྲས་བུ་དང་བཅས་པ་རྫོགས་པར་མ་ཐོབ་པའི་འཁྲུལ་རྟོག་གི་སྤྲོས་པའི་གཡེང་བས། ལམ་གྱི་རྐང་སྟོར་བ་ལ་འཚོགས་ཆས་སུ་ནམ་ཡང་མི་བྱ་སྟེ། འདི་ནི་ངེས་པའི་སྙིང་གཏམ་ཡང་དག་པའོ༎དེ་ལྟར་ཟབ་རྒྱས་ཀྱི་གདམས་པ་ཞུ་དུས།
ཨ་མ་དྲིན་ཅན་དེས། ཐོག་མར་ཚུགས་སྟོན། བར་དུ་སེམས་བསྐྱེད་ཀྱི་སྐབས། མཐར་ཆོས་ཀྱི་གྲོལ་སྟོན་རྣམས་ཆོས་ཉན་དང་བཅས་པའི་དེར་འདུས་ཐམས་ཅད་ལ་མང་ཇ་བསྙེན་བཀུར།
རྗེའི་དྲུང་དུ་རིན་པོ་ཆེའི་མཎྜལ། ན་བཟའ་ཆ་ཚང་བ། གྱ་ནོམ་པའི་འབུལ་བ་ཡང་ལོ་རེ་བཞིན་བགྱིས། དེ་མཐར་བདག་ཆེན་བློ་གྲོས་པ་ནས་བརྒྱུད་པའི་གུར་ཞལ་གྱི་བཀའ་རྗེས་གནང། ལུང་མན་ངག། ཕྱག་ལེན་ཞལ་ཤེས་ཆེ་མོ་ཡང་ཐུགས་རྗེས་གཟུང།
དེ་ནས་རང་ལོ་བཅུ་གསུམ་ལོན་པ་ལ་དབུས་གཙང་དུ་སློབ་གཉེར་ལ་ཆས་པའི་སྐབས་དེར། ཨ་ལ་ཨ་ཕྱི་རྣམས། དྲུང་པ་ཆོས་རྫེ་vc: རྗེཔ་ལ་སྐྱང། བྱང་སེམས་རིན་པོ་ཆེ་ངོས་ལ་མོས་ཞེན་ཆེ་བ་ཙམ་ཡོད་པའི་བག་ཆགས་ཀྱིས།
སྐ་རགས་སྒྲུབ་ཕུག་ཏུ་རྐང་གཏད་ཕྱིན། ཞག་བདུན་ཙམ་གྱི་བར་ལ། ཕྱག་ན་རྡོ་རྗེ་འཆི་བདག་འཇོམས་པའི་དབང། རྡོ་རྗེ་ཚེའི་སྒྲུབ་ཐབས། ཁྲོ་མོའི་རྣམ་ཐར་དཔག་བསམ་འཁྲི་ཤིང་

དང། ཁྲོ་ཕུ་བའི་མན་ངག་བརྒྱ་རྩའི་ལུང། སྙིང་པོ་དོན་གསུམ་གྱི་ཁྲིད་རྫོང་ཆོས་སུ་ཉན། སླར་ཡང་དྲུང་པ་ཆོས་རྗེའི་ཞབས་པད་ལ་བཏུད་དེ། ཚེ་དབང། སྒྲོལ་དཀར། རྣམ་རྒྱལ་འཇོམས། ཆོས་སྐྱོང་གི་བཀའ་བསྒོ་སོགས་ལམ་གྱི་རྐྱེན་སེལ་ལ་དམིགས་པའི་ཆོས་བཀའ་དེ་རྣམས་ཉིན་རེ་བཞིན་སྩལ་ནས།
ནང་པར་ཤར་ཕྱོགས་ལ་ཐེགས་པའི་དོ་ནུབ་སྲོད་ཀྱི་ཇ་གྲལ་ལ་སྤྱི་འགྲོགས་སློབ་གཉེར་བ་ཀུན་ལ་ཡང་དག་པའི་བཀའ་བཀོད་ཐུགས་ཚས་མ་དོར་བ་ཞིབ་རྒྱས་སུ་གནང་ཞིང།
ཁྱད་པར་བདག་ལ་ཁྱོད་ན་ཚོད་ཤིན་ཏུ་ཕྲ་བ་ཡིན་ཡང་ད་ལྟ་གཞུང་ཆེན་འདི་ཙམ་ཡོད་པས་སློབ་གཉེར་ཡང་ཆ་མཐུན་ཡོང་བའི་རེ་བ་ཡོད། མདོར་ན་བསླབ་སྦྱངས་ཀྱི་ཡོན་ཏན་ཆེ་ཆུང་གང་ཤེས་ཀྱང་རྒྱུད་ཞི་ཞིང་དུལ་བ་ལ་གནས་དགོས།
སེམས་དང་ཆོས་སུ་མ་འདྲེས་ན་ཡོན་ཏན་གྱིས་མི་ཕན་པའི་གཏམ་རྒྱུད། སྔར་བཀའ་གདམས་ཀྱི་ཆོས་མང་དུ་ཐོབ་པའི་ཚེ་ཐོས་པའི་དེ་དག་མ་བརྗེད་པ་དང།
ཁྱད་པར་ཐོས་པས་དྲེགས་ནས་བསླབ་པ་ལ་ཁྱད་སོད་བྱས་ན། ངན་སོང་དུ་སྐྱེས་ཚེ་ཐོས་པས་མི་ཕན་པར། ཟླ་བ་སྒྲོན་མེས་ཞུས་པའི་མདོ་ལས།ཇི་སྙེད་ཆོས་ཀྱི་རྣམ་པས་བྱང་ཆུབ་ཀྱང༎ཐོས་པས་རྒྱགས་ཏེ་ཚུལ་ཁྲིམས་མི་བསྲུང་ན༎ཚུལ་ཁྲིམས་འཆལ་པས་ངན་འགྲོར་དེ་འགྲོ་སྟེ༎དེ་ལ་ཐོས་པ་མང་པོས་སྐྱོབ་མི་ནུས།
ཚིག་བཅད་འདི་སྙིང་ལ་ཡང་ཡང་ཞོག། མི་ལུས་རྙེད། ཚུལ་ཁྲིམས་རྣམ་པར་དག་པ་བསྲུངས།
ཐེག་པ་ཆེན་པོའི་ཆོས་ལ་ཐོས་བསམ་བྱེད་རྒྱུ་ཡོད་པ་བསོད་ནམས་བསགས་པ་ཡིན། ངེད་ན་ཚོད་རྒས་པ་ཚུན་དབུས་གཙང་དུ་སྡོད་རྒྱུ་ཡོང་བ་དཀའ། གང་སྡོད་རིང་ལེ་ལོར་མ་སོང་བའི་འབད་པ་གྱིས། སྤྱིར་ད་ལན་བརྟག་པ་ཚུན་འཚུབ་ཅིང།
བར་ཆད་ཀྱི་སྒོ་

ཆེ་བར་འདུག་པས། ཕྱོགས་བཅུ་མུན་སེལ་སོགས་ཐུན་པོད་རྣམས་ཀློག་པ་དང། ལམ་ལ་ཡང་ཁ་དོན། ཕྱི་གཏོར་ནང་གཏོང་རྣམས་མ་ཆག་པར་གྱིས། ཐུབ་པ་དགོངས་གསལ་ནས་གསུངས་པའི་ཕྱོགས་གར་འགྲོའི་སངས་རྒྱས་རྣམས་ལ་སྐྱབས་འགྲོ་གསོལ་བཏབ་ཕྲེང་སྐོར་རེ་ཙམ་ཡིད་རྩེ་གཅིག་པས་བསྒྲུབས།
དུས་དང་གནས་སྐབས་ཀུན་ཏུ་རྐྱེན་བདེ་སྡུག་ཅི་བྱུང་ཡང་ཆོས་ཀྱི་དགོས་པ་མ་ཤོར་བ་གལ་ཆེ། འདི་ནམ་འཆིར་འཆང་བའི་ཞལ་ཏའི་དངོས་གཞི་ཡིན་ནོ༎
ཅེས་བརྩེ་བས་རྗེས་སུ་གདམས་པའི་རྡོ་རྗེའི་གསུང་འདི་དག་ནི། དྲེད་པོ་ཆོས་རྒྱུས་མཁན་བདག་ལ་གནས་སྐབས་ཐམས་ཅད་དུ་དྲན་པ་ཙམ་གྱིས་ཆོས་མིན་གྱི་སྣང་བ་བཙན་ཐབས་སུ་བཟློག་པའི་ཡིད་ཆེས་ཀྱིས་ངོ་བོ་མཐར་ཐུག་པའི་བཀའ་དྲིན་འཁོར་བ་མེད་པའི་བྱིན་ཆེན་པོ་ནམ་དུའང་མི་བརྗེད་པའི་གཟེར་བུ་ཐེར་ཟུག་ཏུ་གནས་ཏེ།
ཟབ་མོ་མཚལ་མགོ་མའི་གེགས་སེལ་ལྟར། དགོས་དུས་ཡིག་ངོར་ལུས་པ་མ་ཡིན་པའི།
དྲན་ཆོག་ལམ་གྱི་གོ་ཆར་དངོས་སུ་རྟོལ་བ་འདི་ཉིད་ཡིན། དུས་དེར་འབྲལ་བར་མི་སྤོབས་པའི་གདུང་ཤུགས་ངང་ནས་ཅི་བྱ་ཏོལ་མེད་པའི་ཡུས་ཀྱིས་ཞབས་སྤྱི་བོར་བཀོད་པ་ཙམ་ལ་སེམས་ཀྱི་རྟེན་པོ་བྱས།
མིག་ཆུ་རྒྱུན་མི་འཆད་པར་འཛག་བཞིན་དུ་ཤར་ཕྱོགས་ལ་ཡོང། བྱིས་པའི་བློ་ཚོད་དང་སྦྱར་བའི་བླ་མའི་མོས་གུས་རང་བློས་མི་ཁྲེལ་བ་ཙམ་དེ་དུས་སྐྱེས་འདུག། ཟླ་ཕྱེད་སོང་བའི་ལམ་དུ། ལས་སྟོད་སྨན་ཁབ་པའི་ཉེར་འཚེ་ལ་བརྟེན་ཡིད་འབྱུང་ཆེ་བར་བྱུང་ཡང།
ཡོངས་དུས་ཀྱི་མ་འོངས་ལུང་བསྟན་དྲན། ཞེ་སྡང་མངོན་གྱུར་བ་སྤུ་རྩེ་ཙམ་ཡང་མ་སྐྱེས། དེ་ནས་རིམ་གྱིས་དཔལ་ལྡན་ས་སྐྱར་སླེབ།
ལྷ་ཁང་ཆེན་མོ་སྟེང་ཤོད། བཞི་ཐོག། སྒོ་རུམ། བླ་བྲང་

ཤར་སོགས་ཀྱི་རྟེན་གསུམ་གནས་མཇལ་ལ་ཟླ་ཕྱེད་ཞིབ་ལེན་བྱས། ཁ་འུའི་བྲག་རྫོང་དུ་ཀུན་སྤངས་རིན་པོ་ཆེ་ལ། དཔལ་མགོན་ཐིམ་པའི་བྲག་སྒོ་དེ་ཉིད་དུ་ཞལ་བཞི་པའི་རྗེས་གནང་ཞུས་པས། ཏི་སེ། བསིལ་བ་ཚལ་སོགས་ཆོས་སྐྱོང་གི་གནས་རྣམས་ནས་མགོན་པོ་འཁོར་བཅས་ལིང་ལིང་འབྱོན་པའི་སྣང་བ།
ཡེ་ཤེས་དབབ་རིང་ལ་གསལ་བར་བྱུང་ཞིང། དབང་བཀའ་རྗེས་གནང་ཞུས་སོ་ཅོག་ལ་དེ་འདྲའི་ཟིལ་ཡོང་མི་དྲན། ཕྱིས་རང་གི་སློབ་མ་དམ་ཚིག་ཅན་འགའ་རེ་ལ་རྗེས་གནང་བྱེད་དུས།
རང་རྒྱུད་ལ་སྔར་གྱི་མྱོང་བ་དེ་ཇི་ལྟ་བ་ལན་འགའ་རེ་གསལ་བར་བྱུང།དེ་ནས་ཟླ་བ་གཉིས་པའི་དང་པོའི་ཚེས་ལ་ཆོས་གྲྭ་གསེར་མདོག་ཅན་དུ་སླེབ་པའི་དཔྱིད་ཆོས་ནས་སློབ་གཉེར་བཙུགས།
སློབ་དཔོན་རིན་པོ་ཆེའི་ཞལ་མངའ་vc: སྔནས་ཉིན་རེ་བཞིན་ཐུན་མོང་ཟིན་ཐུན་དང། བསྡུས་སྦྱོར་རྩི་བ་རྒྱུན་ལྡན་དུ་བྱས། དེ་ལོ་སྤྱི་ཆོས་ལ་སྡོམ་གསུམ་ཊིཀྐ་ཉིད་ཀྱིས་མཛད་པའི་སྟེང་ནས་བཤད་ལུང།
གསེར་ཐུར། བྱ་པ་དྲིས་ལན་སོགས་གནས་འདིའི་ཡིག་ཆ་རྫོགས་པར་བྱུང། ཞོགས་པ་སྔར་མངའ་རིས་སུ་གཟུང་བའི་ཕར་ཚད་སྡོམ་རིག་སོགས་ཀྱི་གཞུང་བརྗེད་གསོའི་རྣམ་པས་བལྟ་རྟོག་བྱས་དུས།
རང་ཡུལ་དུ་བརྒྱ་ཚར་མང་པོའི་བཤར་སྦྱངས་སྨིན་པའི་ནུས་པས་ཚིག་ཕྱེད་ལ་ཡང་འཁྲུལ་མེད་གཞུང་གནོན་པ་མི་ནོན་པ་ཙམ་བྱུང་བ་དེས་སློབ་དཔོན་རིན་པོ་ཆེ་དགྱེས་པ་རབ་ཀྱི་མཐར་ཕྱིན་ཏེ།
ཨ་ལ་འབྱོན་ལམ་སར་སྦྱང་འབྲུ་ཅིག་མ་མཛད་པ་ལ། གཙང་ཞིང་མ་འདྲེས་པར་གཞུང་ཆེན་འདི་རྣམས་ཐོགས་མེད་དུ་ཐོན་པ་མི་བརྗེད་པའི་གཟུངས་ཐོབ་པ་ཡང་རང་དུ་འདུག་གོ་གསུང། བདག་ཅག་རྣམས་ལ་གསར་ཆོས་སུ་ཚེ་དབང་གྲུབ་རྒྱལ་མ།
སེང་གེ་གདོང་

ཅན། འཇམ་དཀར། དབྱངས་ཅན་མ། མི་གཡོ་བ་དཀར་པོ། རྣམ་སྲས་སེར་ཆེན། རྣམ་སྲས་དཀར་པོ། རྣམ་སྲས་དྲག་པོ་རྣམས་ཀྱི་རྗེས་གནང་རྣམས་གནང། དབྱར་ཆོས་འབྲུམ་བུའི་རྩེར་བས་ཆོས་རའི་སྤྲོས་པ་བཅད། ནང་མཚམས་བསྡམས།
གུང་ཚིགས་སྟེངས་སུ་སློབ་དཔོན་མཁས་པའི་ཞལ་ལས། སྔོན་པཎ་ཆེན་རིན་པོ་ཆེ་ལ་ཆོས་རྗེ་བློ་གྲོས་རྒྱལ་མཚན་པས་གསན་དུས། ངེད་རང་གིས་སྐྱོར་མགོ་བྱས་པའི་གསུང་རྒྱུན་ཇི་ལྟ་བ་ལ་ཚིག་ཕྱེད་ཀྱང་འཁྲུལ་མེད་ཡིན་གསུང་བའི་རྟགས་རིགས་ཚང་བར་བཏང་ཞིང།
ཕྱིས་རི་ཞིང་ན་དེ་དུས་ཀྱི་ཕྱག་དཔེ་དངོས་མཐོང་བས་ཇི་ལྟར་གསུང་བ་བཞིན་དུ་འདུག་པས་ཤིན་ཏུ་ངོ་མཚར་ཆེ་བའི་ཡིད་ཆེས་སླར་ཡང་སྐྱེས།
དུས་དེར་ངེད་ཡུན་ལ་ཉེ་ཐུང་དུ་དགོང་ཇ་གྲལ་སྟེངས་སུ། སྙན་ངག་དཔག་བསམ་འཁྲི་ཤིང་གི་ཡལ་འདབ་གསུམ་བཞི་རེའི་ལུང་མ་ཆད་པར་རྫོགས་པར་བསྩལ། སྟོན་ཆོས་ཀྱི་དབུ་བཙུགས་ཙམ། རིག་གཏེར་རང་གྲོལ་vc:
འགྲེལ?ཟིན་དུ་ཉེ་བ་ན། ཨ་ཇོ་ལ་འབྲུམ་བུས་བཏབ། གློ་བུར་ཨེ་ཝཾ་དུ་ནད་གྲོས་བྱས་ཕྱིན། དེར་ཆོས་རྗེ་ངོར་ཆེན་དྲུང་དུ་ཚེ་དབང། སྒྲོལ་དཀར། ཆོས་སྐྱོང་གི་བཀའ་བསྒོ་ཙམ་བླ་མ་གོང་མའི་དབང་ཁང་དུ་མནོས་ནས།
ནད་བསྲུངས་ལ་དམིགས་སྣ་ཚོགས་ཡུམ་གྱི་སྒོམ་ལུང་ཞུས། གྲངས་བསྙེན་རྫོགས་པར་བྱས། རང་འགྲེལ་གྱི་མཇུག་ཚང་བར་བློ་ལ་ཚུད་རྗེས། དགོན་ནང་ཕལ་ཆེར་འབྲུམ་བུས་ཁྱབ་པ་ལ་བརྟེན།
ཡང་དགོན་རྩེར་བྲོས། དེར་སྔར་ལྷན་དུ་ཡོངས་པའི་གྲྭ་པ་སློབ་གཉེར་བ་ཤ་སྟག་ཉི་ཤུ་རྩ་གྱྣིས་ཡོད་པ་ལ། ཨ་ཇོས་སྣ་གྲངས་བཅུ་དགུ་གུམ། ངེད་རང་གསུམ་ལུས་པའི་སྣང་ཚུལ་དེ་ལ་བརྟེན། ཉིན་མཚན་འཁོར་མར་སྐྱེ་བས་ས་ལ་མི་ཆགས་པ་ལྟ་བུ་བློ་རྩེར་ཡུན་

རིང་པོ་སྒྱུར། ཟླ་བ་བརྒྱད་པ་དེ་རང་དུ་མཚམས་བསྡམས་ནས་བསྡད། སྐབས་དེར་ཚེ་འདི་བློས་མ་ཐོངས་པའི་མི་རྔུན་གྱི་ཁེངས་གྲགས་ཕྲ་མོས་སེམས་བསྐུལ། སློབ་གཉེར་གྱི་མཇུག་འཐུད་པའི་མདུན་པས། དོན་བདུན་ཅུ།
ཡན་ལག་རྒྱས་བཤད། སྤྱི་མ་ཐལ་རྣམས་བློ་འཛིན་བྱས། བླ་མ་ཁམ་པའི་ངག་སློབ་ཀྱིས་བསྡུས་སྦྱོར་མང་བ་བརྩམས། སྟོན་ཆག་དུས། སློབ་དཔོན་རིན་པོ་ཆེས་ཡང་དབེན་དུ་ཕེབས། ཞག་བདུན་ཙམ་གདན་ཆགས་ནས།
ཞལ་མཁྱེན་གྱི་རྣམ་པས་ངེད་ལ་ཕྱག་རྟགས་གནང་བ་ཀུན་གྱི་ནང་ན། མཚན་ཉིད་པ་སྐམ་པོ་ལ་བསྒོམ་མེད། སངས་མི་རྒྱ་གསུང་བའི་བཀའ་བཀྱོན་ཡང་ཡང་གནང་བྱུང་བས། ད་ལན་མཚན་ཉིད་པའི་བསྒོམ་ཆོས་ཤིག་འབུལ་དགོས་གསུང།
བཙན་ཁ་བོ་ཆེའི་ལུགས་ཐེག་ཆེན་རྒྱུད་བླ་མའི་ཁྲིད་དང། ས་ཚབ་ནས་བརྒྱུད་པའི་དབུ་མ་ལྟ་ཁྲིད། ཀཱ་མ་ལ་ཤཱི་ལའི་བསྒོམ་རིམ་དྲིལ་དོན་ཆོས་རྗེ་རོང་སྟོན་གྱིས་མཛད་པ་རྣམས་ལ་ལུང་བཤད།
ཐུགས་དགྱེས་པའི་ཞལ་འཕྲོས་མོ་རྒྱུས་མང་པོ་དང་སྤེལ་ནས་གནང་བས་ཐང་ཆད་པ་བསོས་པ་ལྟ་བུ་ཞིག་བྱུང། དུས་དེར་བ་ལུ་མེ་ཏོག་ས་ནས་བརྒྱུད་པའི་རིལ་བུའི་ལུང་ཞུས་ཏེ་བསྙེན་ཚད་ཞག་ཉེར་གཅིག་བར་ཆད་མེད་པར་བགྱིས།
དེ་ནས་ཟླ་ཕྱེད་ཙམ་ནས་འབྲུམ་བུའི་ཐག་ཆོད། ཀུན་སྤངས་རྗེ་ཕེབས་ཟེར་བ་ཐོས་པས་ཡིད་མགུ། སླར་དགོན་པར་སྐྱེས། སློབ་གཉེར་ཆ་མཐུན་ཙམ་གྱི་ངང་ནས་ཀུན་སྤངས་རིན་པོ་ཆེ་ལ་འདོད་ཆོས་མང་བར་ཐོབ།
དེ་དུས་གནང་བའི་ལམ་འབྲས་ལ་མ་ཞུགས། བཀའ་ལས་ཆོས་རྗེ་མཆོག་གྲུབ་པ་དང་ངེད་གཉིས་བདག་ཆེན་རིན་པོ་ཆེ་ལ་ལམ་འབྲས་ཟླ་བ་བཅོ་བརྒྱད་ལྷན་དུ་ཞུས་པའི་མཆེད་གྲོགས་ཡིན། ཁྱེད་རང་གིས་ཁོང་བའི་དྲུང་དུ་

ལམ་འབྲས་ཚར་གསུམ་ཐོབ་འདུག་པ། ཆ་ལག་རྣམས་རྫོགས་པར་སྟེར་གསུང། རྒྱུད་ལམ་བདག་མེད་ཕྱི་ནང། ལྕགས་རིའི་ཁོངས་མི་འདའ་བའི་ཟབ་ཆོས་བཞི། ཚར་གསུམ་ཁུག་པ། བརྡ་ཚིག་བརྒྱུད། བརྡ་དོན་གསལ་བ། མགོན་རྐྱང།
སྒྲུབ་པ་ལུང་སྦྱིན་སོགས་མ་ལུས་པར་ཐུགས་ལ་བཏགས། མོན་རྫོང་པ་ཟླ་བ་རྒྱལ་མཚན་ནས་བརྒྱུད་པའི་ལམ་འབྲས་ཞྭ་མ་ལུགས་ཀྱང་ཐོབ། ཚེ་དབང་ལུགས་གཉིས། སྒྲོལ་དཀར་འབྱུང་པོ་འདུལ་བྱེད། ཆོས་སྐྱོང་ཆེ་ཆུང།
པུ་ཏྲའི་ཟུར་བཀའ། དུར་ཁྲིད་vc: ཁྲོདབདག་པོ། དཀར་བདུད་ལྕམ་དྲལ། དམར་པོ་སྐོར་གསུམ། དམར་མོ་སྐོར་གསུམ། གཟའ་བསྲུངས་ཐོས་པ་དོན་ལྡན། བཀའ་གདམས་ཐིག་ལེའི་དབང། དེའི་བསྒོམ་ཁྲིད་ཞལ་ཤེས་སྙུག་ལ་པཎ་ཆེན་གྱིས་མཛད་པ།
ཚེ་ཁྲིད། སྨར་ཁྲིད་མཛུབ་བཙུགས། ཕག་མོ་སོར་མོ། ཀུརྨ་པཱ་དའི་བྱིན་རླབས་ཁྲིད་བཅས། སུ་ཁ་ཆོས་དྲུག། མགོན་པོའི་དཔེ་ལུང་ཚང་བར་ཞུས་ཤིང། མགོན་པོའི་ནང་ཁྲིད་ཀྱི་ཕྱེད་ཙམ་དུ་སླེབ་དུས།
སློབ་དཔོན་ནམ་རིན་པ་གློ་བུར་དུ་གཤེགས་པས་རྐྱེན་བྱས། ཁྲིད་ཤམ་ལ་ལུང་ཙམ་ཡང་མ་གནང་བ་འཕྲོ་ཅན་དུ་ལུས༎ བསྲུང་འཁོར་བྲག་རྫོང་མ་ཞལ་ཤེས་ཀྱིས་རྒྱན་པ།
ཁྱད་པར་དཔལ་མགོན་ཞལ་གྱི་བསྲུང་བཟློག་སྙན་བརྒྱུད་ཟླ་བ་གཅིག་གི་བར་གསུང་ངག་ལས་འབྲུ་གཅིག་མ་ཉམས་པར་ཉན་ཅིང་ཁོང་དུ་ཆུད། དེ་མཚམས་གླང་ཐང་ནས་སངས་རྒྱས་དབོན་རིན་པོ་ཆེ་ཕེབས་པ་དང་མཇལ་བས།
ཁྱེད་ན་ནིང་བར་དགུག་ཡུན་རིང་ཞིང་འབྲུམ་བུའི་རྩེར་བས་སྙུགས་བུད་ཡོད་གསུང། མས་བུ་གཅིག་ལ་བགྱི་བས་དཔེར་མི་མཚོན་པའི་ཐུགས་རྗེས་གཟུང། དཔྱིད་ཆོས་ལ་དབུ་མ། དབྱར་འདུལ་བའི་སྤྱི་ཆོས་གནང་བའི་ཆོས་གཎ་དང་ལྷན་དུ་

སྔ་ཕྱི་སོར་གང་མེད་པ། བྱ་རྒོད་ཕུང་པོའི་ཆོས་ཁྲི་གདལ་བ་དེར་གཞུང་ཤོག་གཅིག་ཀྱང་མ་ཆད་པར་ཉན། ཟུར་ཆོས་པཎ་ཆེན་རིན་པོ་ཆེའི་རྣམ་ཐར་པད་དཀར་ཕྲེང་བ། དབྱངས་ཅན་མའི་སྐོར་ཚང་བ། ཕྱག་རྡོར་གོས་སྔོན་ཅན།
རྣམ་སྲས་རིགས་བརྒྱད་ཀྱི་རྗེས་གནང་རྣམས་ཐོབ། གནང་ཆགས་ཀྱིས་བཀྲ་ཤིས་བརྩེགས་པར་ཇ་བུར་བཞེས་སྤྲོ། དཔེ་ཆ། བྲིས་སྐུ། ཕྱག་ཕྲེང་སོགས་ཉེར་མཁོའི་གནང་སྦྱིན། ཡིད་ཤེས་བཅགས་པའི་སེམས་ཁྲིད་ཐབས་མཁས་ལན་གཅིག་ལན་གཉིས་མ་ཡིན་པ་ཁོ་ནས་དྲངས་ཏེ།
སྔར་གྱི་སྐྱོ་ཤས་ངང་གིས་སྲབས། འཚང་འབྲུའི་བཀས་སློབ་གཉེར་མ་ནན་བསྐུལ་མཛད་པ་དེ་ཉིད་ལཡིད་ཆེས་སྐྱེ། ཆོས་རར་ཕར་ཕྱིན། སྡོམ་གསུམ།
འདུལ་བ་རྣམས་ཀྱི་གཏོང་ཆོས་སྒོ་དུ་མ་ཞལ་སློབ་ལེན་པ། དཔྱིལ་vc: སྤྱིལབུར་ཞོགས་རྒྱུགས་ཕར་ཕྱིན་དཀའ་འགྲེལ། བཞེད་ཚུལ་རྒྱ་མཚོའི་རླབས་ཕྲེང། སྦྱོར་ཊིཀ་གནད་ཀྱི་སྒྲོན་མེ། སྐབས་ལྔ་པ་ཡན་གྱི་ཐལ་ངག་དབང་པོ་རྡོ་རྗེ་རྣམས་ཟིན་མཚམས།
སློབ་དཔོན་རིན་པོ་ཆེའི་དགོངས་པ་མཐར་ཐུག་ཏུ་འདུག་པས་ནང་དུ་ལུང་ཆོས་སྙིང་པོ་འཛིན་པའི་དབུ་བཙུགས། ཊིཀྐ་གཏོང་ཆོས་པ་བྱིན་དང་ལྷན་དུ་རོང་ཊིཀ་གི་རྒྱུགས་ལེན་དང།
ལོགས་སུ་འཇུག་སྒོ་གསུམ་པའི་གཞུང་ཆོས་གནང་བ་ལ་མི་ཉག་བྱང་ཆུབ་དཔལ་བས་རབ་སྒང་དུ་གཏོང་མྱོང་འདུག་པས་སྐྱོར་བའི་གྲོགས་ལྡན་བགྱིས། ནམ་ཟླ་དུས་བཞི་ཁོར་མོར་ཉིན་གཅིག་ཀྱང་ཆད་པ་མེད་པའི་བསླབས་སྦྱངས་ཤིན་ཏུ་འཕེལ་བར་ཡོད་པའི་སྐབས་ནས་མཁན་སློབ་དང་བཅས་པའི་དགེ་འདུན་མགྲོན་ཁང་དུ་མཚན་བརྗོད་ལ་ཐེགས་ཤུལ།
ཆོས་མཛད་འཛིམས་པས་རྒྱུགས་བསྣོན་པ་བྱས། ཉིན་

རེ་ལ་འདུལ་བའི་བསླབ་བྱའི་ཤོག་བུ་གསུམ་རེ་གཟུང། ཉིན་གུང་སྙན་ངག་གི་ཕྱི་མོ། རྩེ་ཐང་པ་སངས་རྒྱས་ལྷུན་གྲུབ། དྲུང་ཡིག་ཆོས་རྒྱལ། ཆོས་མཛད་ནམ་རྒྱལ་རྣམས་ཀྱི་མཆོད་ཡར་ཞིག་ཕྲན་བུ་འགའ་ཞིག་བལྟས་པས།
ཚིགས་བཅད་རྐང་ཆག་ཐོ་རེ་བ་ཙམ་ཤེས་པ་བྱུང་བའི་འཕྲོས་སངས་རྒྱས་དབོན་ཆེན་པའི་སྙན་དུ་དགོངས་འདུག་པས། ཉིན་ཅིག་པདྨ་རྐང་གཏད་དུ་འབོད་པ་ལ་གནང་བྱུང། བཀྲ་ཤིས་བརྩེགས་པར་སླེབ་འཕྲལ།
དྲུང་པ་སྙན་ངག་ཅིག་ལ་ཐུགས་མདུན་ཡོད་ན་འདི་ལྟར་མཛད་དགོས་གསུང། སྙན་ངག་མེ་ལོང་ལ་འཇུག་པའི་སྒོ་དང། དོན་འགྲེལ་པཎ་ཆེན་རིན་པོ་ཆེས་མཛད་པ་དེ་གཉིས་ཀྱི་ལུང་ཙམ་སྩལ། དོན་རྒྱན་གྱི་དཔེ། གུང་ཐང་པ་བདེ་བློ།
སྤང་ལོ། བོ་དོང་ཐམས་ཅད་མཁྱེན་པ། དཔལ་མཁའ་སྤྱོད་དབང་པོ། སྒྲ་པ་སཾ་གྷ་ཤྲཱི། པཎ་ཆེན་རིན་པོ་ཆེས་ཐུབ་པ་ལ་བསྟོད་པའི་རབ་བྱེད། དེ་རྣམས་ཀྱི་དཔེ་ལག་ཏུ་སྩལ། རྗེ་ཉིད་ཀྱི་དབུ་བདག་གི་མགོ་ལ་རེག་ནས།
མ་སྙིང་ནས་འབོད་དོད་བྱངས་ཅན་མ༎མ་ལྟར་བརྩེ་བ་གང་གི་ཡིད༎ཡིད་དམ་བཞིན་དུ་རྗེས་ཟུང་ལ༎ལ་འོར་མཁས་པའི་སྤོབས་པ་སྩོལ༎ཅེས་གསུང་ཕྲ་ལྷང་ལྷང་བ་རྣ་བར་སོན་པས། ཟོལ་དང་ཅམ་བུ་མ་ཡིན་པར་མི་ཤེས་མུན་པའི་ཆ་ངེས་པར་སེལ་བའི་རྗེས་དཔག་སྐྱེ་བ་བྱུང།
དེར་ཇ་གྲལ་ལ་ཡང་ཡང་གླེང་བགྲོས་བྱུང་བས། སྙན་ངག་ཕུལ་བྱུང་དགོངས་པའི་རྣམ་ཆ་ཤར་འདུག། ད་འདི་དག་གི་ཚིག་དོན་ལ་ཤེས་རབ་ཞིབ་པོས་དཔྱད་ན་བསྟན་པ་སྤྱིའི་གནད་དོན་དགོངས་ཡོད་པ་ཡིན་གསུང།
པཎ་ཆེན་རིན་པོ་ཆེས་མཛད་པའི་དམ་པ་ཏོག་དཀར་གྱི་བཟློས་གར། ས་ར་ཧ། ལཱུ་ནག་དྲིལ་གསུམ། རྒྱན་དྲུག། ཡོན་ཏན་འོད།

བཱི་རུ་པ། ཟླ་བ་གྲགས་པ་རྣམས་ཀྱི་རྟོགས་བརྗོད། གངས་ཅན་གྱི་རྒྱན་དྲུག། ས་པཎ་ལ་ཀུན་ལས་ཁྱད་པར་དུ་བསྔགས་པ། བྱམས་པའི་དཀར་ཆག། ཆོས་འཁོར་གྱི་དེབ་གཏེར་མཛངས་པ་དགའ་བྱེད། སྡེབ་སྦྱོར་མེ་ཏོག་ཆུན་པོའི་དོན་འགྲེལ།
སྨྲ་སྒོ་མཚོན་ཆའི་ཊིཀྐའི་ལུང་རྣམས་ཕལ་ཆེར་དགོངས་ཇའི་སྟེང་དུ་ཐོབ། དུས་དེ་ཙ་ན་བསྟན་པ་ཡར་ལྡན་དུ་འདུག་པས་གྲྭ་དཔུང་ཡང་འཕེལ་རྒྱས་ཆེ་ཞིང། སྙོམས་ཆུང་ལ་ཡོངས་ཀྱི་བརྩེ་བ།
ཕན་ཚུན་བསླབ་སྦྱངས་ཁོ་ནའི་འགྲན་དང། གྲུབ་མཐའི་ཚིག་ཟུར་ནང་སེལ་བག་ཙམ་ལ་མཁས་པ་ནང་རྩོད་པའི་བརྗོད་གླེང་ཅུང་ཟད་ལས། འཇིག་རྟེན་ལབ་རིས་ཀྱི་རྗེས་མི་སྤྱོད། འཐབ་རྩོད་ཀྱང་འཁོན་འཛིན་དང་བྲལ་བ་སྒྱུ་མའི་གར་མཁན་གྱི་རོལ་རྩེད་ལྟ་བུར་སྟོན་པ།
མྱོས་འགྱུར། ཕྱི་དྲོའི་ཁ་ཟས་སོགས་ལ་ངོ་ཚ་དང་འཛེམ་བག་ཆེ་བའི་ཀུན་སྤྱོད་མ་ལོག་པར་ཡོད་གྲྭ་སར་སྡོད་རིན་ཚོགས་པ་རྒྱ་མཚོ་ལྟ་བུའི་དབུས་ནས་འཁོས་མེད་ཀྱི་བཙུན་ཆུང་བདག་ལ་སློབ་དཔོན་མཁས་པས་ཐུགས་ཀྱི་བརྩེ་བ་མི་མཉམས་པའི་བཀའ་དྲིན་ཆེན་པོས།
སྤྱན་གྱི་འབྲས་བུ་ལྟར་འཚོ་བར་མཛད་དེ། ནམ་མཇལ་ཡང་སློབ་གཉེར་གྱི་བསྐྱེད་ཅི་བྱུང་དྲི་མལ་ཁོ་ན་གནང་བ་དང།
སྐུ་མདུན་ན་དགེ་བཤེས་ཆེ་ཕྲ་སུ་ཡོད་དང་འབེལ་གཏམ་གྱི་སླེང་སློང་མཛད། དལ་བར་བསྡད་ན་ཕངས་པ་ལྟ་བུའི་བརྩེ་གདུང་གནང། སྐབས་དེར་གྲྭ་ཚང་དུ་སྡོམ་གསུམ་རབ་དབྱེའི་སྔགས་སྡོམ་གྱི་དབུ་ནས་གཞུང་སྐྱུར་གནང་བ་ལ།
དེ་ཐད་ཀྱི་ཊཱིཀྐ་བསྟན་པའི་སྒྲོན་མེ་རང་གི་ཚིག་རིགས་ཚང་བ་དབུགས་ཐེང་གཅིག་ལ་བཤར་བས། དགེ་འདུན་ཚོགས་པ་ཐམས་ཅད་ཀྱང་ཐུགས་ཧ་ལས་ཤིང།
ཉེ་བ་འགའ་རེས་ཁོང་རང་གི་ཐུགས་རབ་ཀྱི་འཁྱོངས་

འདུག་པས་འཕྲལ་སློབ་གཉེར་མ་ནུས་ཀྱང་ཆོག་པ་འདུག། འོ་སྐོལ་གྱི་མི་ཚེ་རིལ་པོ་འདི་ཁོ་ན་ལ་བཤར་སྦྱང་བྱས་ཀྱང་འདི་འདྲའི་བྱང་བ་གང་ལ་ཡོང་ཟེར། ཁྱད་པར་མཆོད་ཡར་གྱི་རྩོམ་པའི་རྗེས་སུ་འབྲེངས་པའི་ཀྲིག་ཀྲིག་ལྟ་བུ་མ་ཡིན་པར་ངག་ལས་གང་ཐོན་རྩོམ་ཉམས་གཞན་པས་ཐོན་པའི་ངང་ནས།
བླ་མ་བརྒྱུད་པ་ནས་བརྩམས། བཀའ་དྲིན་ཅན་གྱི་སློབ་དཔོན་ལ་ཐུག་གི་བར་མཆོད་ཡར་རྒྱས་པར་ཕུལ་བས། དེར་འདུས་ཐམས་ཅད་ཤིན་ཏུ་དགྱེས་པ་བྱུང།
དེ་དུས་ལོ་བཅོ་ལྔའི་ངོ་གསར་བརྩམ་ཡིན། དེ་ནུབ་གྲྭ་ཚང་ཆེན་མོར་མཁས་པ་ལུ་གུ་གདོང་པས་གསོལ་ཇ་གནང། གཟེངས་བསྟོད་ཀྱི་ཆེ་བསྟོད་མང་པོ་མཛད། མཚན་ཉིད་ཀྱི་སློབ་གཉེར་འདི་མུས་ཀྱི་མུས་ཀྱི་དབྱར་གནམ་དྲོས་པ་འདྲ་བ་ཅིག་གི་ངང་ནས་དགོངས་ཡོང་བས།
ངང་ཐུང་གི་གཏུགས་གཏུགས་གནང་ན་གཏན་མི་བསྟུབ། ཆོས་སྐད་ཀྱི་གཞི་ཐིངས་འདུག་པ། མངའ་རིས་ནས་སྤྱན་འདྲེན་གྱི་བར་ཆད་མ་བྱུང་བ་གཅིག་པུས་ཆོག་པ་འདུག།
ད་ལན་འདིར་སྤྱན་དྲངས་པའི་ཞུ་བའི་སྙིང་པོ། སྔར་པཎ་ཆེན་རིན་པོ་ཆེ་ཉིད་ལ་མ་གསན་པའི་ལྷག་ཕྱིས་ཆོས་རྗེ་རིན་པོ་ཆེ་ཀུན་དགའ་རྒྱལ་མཚན་པ་ལ་བཀའ་འབུམ་གྱི་ཞབས་ཚང་བར་ཞུས།
རང་རེའི་དྲུང་ནས་ལ་བཞུགས་པ་དེའི་ལུང་རྫོགས་པ་ཅིག་གསན་ཐུབ་ན་འཕྲལ་གྱི་དཔེ་སྣ་རེ་ཙམ་དགོངས་པའི་ཐུགས་བསྐྱེད་ལས། འདི་ཁག་ཆེ་ཞིང་བསྟན་པའི་རྒྱུན་ལ་ཕན་པ་ཡིན་གསུང་བའི་བསླབ་བྱ་ནན་ཏན་མཛད་པས་སྙིང་དགའ་སྤྲོ་ཆེ་བར་བྱུང།
ཕྱིར་སྔགས་སོར་ངེད་རང་དཔུན་ཁང་གསར་བའི་གྲྭ་ཁང་ན་སྡོད་དུས། དེའི་མདུན་ན་ཁོང་པ་བཞུགས་འདུག་པ་མཐོང་བ་ཙམ་གྱིས་དཔུན་གཉིས་ཀ་ཚེ་གཅིག་པའི་དད་མོས་སྐྱེས།
སྣང་

ཆགས་ཀྱིས་སྐམ་ཇ་སྦྱོར་རེ་ཙམ་འབུལ་བ་དང། ཕྱག་རིས་སུ་བཀྱོན་པའི་བསྡུས་སྦྱོར་གྱི་གནང་སྦྱིན་ལེན་པ་ལ་འཛེམ་བག་མེད་པར་ཡང་ཡང་ཕྱིན་པའི་སྐབས། འབྲུམ་བུའི་སྟབས་ཀྱིས་མཚམས་བསྡམས་པས་འགྲུལ་ཆད།
དེ་མིན་ཅི་ལ་ཐུག་ཀྱང་ཟུར་སློབ་ཏུ་བསྟེན་སྙམ་པ་གཞན་རྐྱེན་ལ་མ་ལྟོས་པར་ངེད་རང་སྤུན་གཉིས་ཀའི་ཤེས་རྒྱུད་ལ་གྲོས་བཏབ་པ་ལྟར་ལྷན་དུ་བྱུང། ཕྱིས་དགེ་བའི་བཤེས་གཉེན་ཅིག་གཤེགས་པ་ཐོས་པའི་གཏམ་ལ་འདི་ལས་ཡིད་སྐྱོ་བ་དང།
ཤ་འབྲས་པ་ཡོང་མ་དྲན་ཏེ། སྐྱེ་བ་སྔ་མའི་འབྲེལ་པ་ཚེ་རབ་ཅིག་གིས་བསྡུས་པ་འདྲ། ད་ལྟ་ཡང་རྣམ་པའི་ཡུལ་ན་ཝལ་ཝལ། དྲན་པའི་ཡུལ་ན་སལ་སལ། རིག་པའི་རྣམ་འགྱུར་གྱི་འཁྲབ་ན་ཁོ་འདྲ་བ་ཞིག་དགོས།
སྡུག་གཤིས་ངན་ལ་བྱེད་སྤྱོད་ཙོག་པ་ཡ་ཕོའི་སྤྲེའུ་འདྲ་བ་ལ་གཡས་ཅི་ཡོད་སྙམ་པ་རྩོལ་མེད་དུ་གནང་ཆགས་ཀྱིས་འཆར། སྐབས་ཤེད་ཅིག་ཇ་གྲལ་ལ་སློབ་དཔོན་རིན་པོ་ཆེའི་ཞལ་སྔ་ནས།
ཆོས་རྗེ་རིན་པོ་ཆེ་ཀུན་དགའ་རྒྱལ་མཚན་པའི་གདན་ས་མཛད་པའི་འཕྲོས་གཏམ་གླེང་བླངས་ཞིག་ལ། བསོད་དེ་ཡོང་དུ་སྤྱོད་དེའི་དཔེའི། བཀའ་ཆེན་བཅོ་བརྒྱད་ཀྱི་ཊཱིཀ་གཞུང་ཚིག་འབྲུ་ཕྱེད་མ་འཁྲུལ་བར་ལྗགས་ཐོག་ནས་འདོན་པ་དང།
ཉིན་ཞག་ཕྲུག་གཅིག་ལ་དཀྱིལ་འཁོར་མི་འདྲ་བ་བདུན་ཅུ་རྩ་གཉིས་ཀྱི་ཞལ་འབྱེད་པའི་རྣལ་འབྱོར་ལ་ནན་ཏན་མྱུར་མཛད་པ་ལ་ཡོན་ཏན་མེད་པའི་མཐོང་དང། རྗེ་དེ་ལོ་རྟ་ལས་མི་བཞུགས་པ་ཐུགས་ཀྱིས་མཁྱེན་ཏེ།
གདན་སར་ཕེབས་པའི་ཉིན་རང་ནས་བཀའ་བསྩལ་ཐོག་མར་གནང་བ་ལ་ཡིད་ཆེས་སྤུ་ཙམ་མེད། ས་འདིར་པཎ་ཆེན་རིན་པོ་ཆེའི་བསྟན་པའི་རྒྱུན་ལ་དགོངས་བཀའ་འབུམ་གྱི་ལུང་ཚང་བ་ཞིག་ཡོང་ལ་རེ་བའི་དུས་མ་ཆད་པར་

གསུང་བ་ལ། ན་མཿ་གུ་རུ་བྷྱེའི་གདགས་གཞི་བྱས་པ་ལ་སོགས་སྨིན་པ་འདྲ། ད་གང་ལས་ཀྱང་བཀའ་འབུམ་གྱི་ལུང་འདི་མ་ཆད་ན་ཁྱད་ཆེ་གསུང་བ་ལ། སྔར་གྱི་སྙིང་གཏམ་སྐུལ་འདེབས་དེ་དྲན་ནས། འདོན་ལུང་རྫོགས་པ་ཞིག་གི་ཐུགས་རྗེ་གནང་དགོས་ཞུས།
ཞལ་གྱི་ཡང་བཞེས་ཏེ། རོང་ཆེན། ཀུན་མཁྱེན་དོན་ཡོད་དཔལ་གཉིས་ཀྱི་རྣམ་ཐར། དབུ་མའི་བྱུང་ཚུལ་ལྟ་ཁྲིད་ཆེན་མོ། ཚུལ་གཉིས་རྣམ་འབྱེད་རྩ་འགྲེལ། རྔོག་ལོ་ཆེན་པོའི་རྣམ་ཐར་བསྟོད་པ།
སྤྲིངས་ཡིག་བདུད་རྩིའི་ཐིགས་པའི་རྣམ་འགྲེལ། སྨན་བླའི་བྲིས་vc: དྲིསལན། བཟང་སྤྱོད། བྱམས་སྨོན། ཤེར་སྙིང། བློ་སྦྱོང་ཚིག་རྐང་བརྒྱད་མ་རྣམས་ཀྱི་ཚིག་འགྲེལ།
མཁས་པ་འཇུག་སྒོའི་ཊྭིཀྐ་vc: ཊཱིཀྐདང་དྲིས་ལན། བདེ་བ་ཅན་གྱི་ཞིང་བཀོད་སྨོན་ལམ། སྨོན་ལམ་བདུན་ཅུ་པའི་དོན་འགྲེལ། མཚན་བརྗོད་ཊྭིཀྐ་vc: ཊཱིཀྐ། གསང་འདུས་དང་བདེ་མཆོག་རྣམ་བཤད། ཆོས་ཕྲན་བརྒྱ་རྩ་རྣམས་ཀྱི་བཤད་ལུང་རིམ་གྱིས་ཐོབ།
ལོ་ངོ་གསུམ་པོ་དེ་མདོ་ཕྱོགས་ཀྱི་ནན་ཏན་ཆ་མཐུན་ཡོད་པའི་སྐབས། སྡོད་ས་ལྕང་གདོང་རིན་པོ་ཆེའི་དཔྱིལ་བུ་ན་ཡོད་དུས། ཕར་ཕྱིན་སྤྱི་དོན་གསུང་རྒྱུན།
བཤོར་གྲོགས་ལ་དགེ་སློང་དོལ་བུ་ནུབ་རེ་བཞིན་གྲྭ་ཁང་ནས་ནམ་ཚད་བརྒྱད་ཆ་ཙམ་ལ་ཡོང་བའི་སྐབས་ཞིག་གི་རྨི་ལམ་དུ། ངེད་གཉིས་དགོན་པའི་མདུན་ན་བང་འགྲན་བྱེད་ཀྱི་འདུག་པ་ལ། ཁོང་གཡངས་ལ་ཤོར་བའི་རྐྱེན་བྱས་རྨི་ལམ་ཟིན།
དྲུང་པ་ཆོས་རྗེའི་དྲུང་དུ་ཐལ་ཕྱིན། ཞལ་ཏ་ཅིག་ཞུ་འདོད་ལ་སྒོ་ཕྱེ་བས་གཉིད་སད་འཕྲལ་སྨྲས་པས། སློབ་དཔོན་པས་དགོངས་ནི་གུའི་དབུ་འཛུགས་པའི་ཉིན། དེང་སང་ཐུགས་གཉེར་དུས་བསྒོམ་ཁྲིད་གསན་སྐབས་མིན་ཀྱང།
མནལ་ལམ་རང་ཟིན་འདུག་པ་ཚུན་ཁྲིད་ལ་

ཕེབས་པ་ལེགས་གསུང་ཟླ་ཆོས་ཅིག་ཞུས། སྐབས་ཤེད་དྲུང་ནས་ཡོན་རིན་པ་དང་ལྷན་དུ་ཕག་མོ་བརྡ་བཞིའི་དབང། དོ་ཧ་སྐོར་གསུམ། པར་བུ་བའི་ཊྭཨིཀྐ་vc: ཊཱིཀྐས་དཔྱད། ལོ་རྒྱུས་སྒྲུང་འགྲེལ་ཞིབ་བཤད། དོ་ཁྲིད་དང་བཅས་པ་ཞུས།
བདག་རང་རྐྱང་བུ་ལ་སླར་སྒོ་ལོའི་གཏུམ་མོ་པོ་ལྡུམ་པ་ལ་གསན་པ་དེ་ཡང་བསྩལ། མངའ་རིས་ལ་འགྲོ་དུས་རྫོང་ཆོས། གང་བློ་མའི་བསྟོད་བསྒྲུབ་ཀྱི་རྗེས་གནང་རྟེན་འབྲེལ་བསྒྲིགས།
འཕྲལ་ཡུལ་དུ་དངོས་དང་བརྒྱུད་པའི་བཀའ་ལུང་བརྩེ་བས་བྱོན་པའི་གྲངས་ཀྱང་དཔག་པར་མི་ནུས་པའི་ཚོད་ཙམ་ཡོད་ཅིང། ཡུལ་ལ་ལྡོག་དུས་དངོས་སུ་བཀའ་བསྩལ་འདོམས་པ་ལ། ད་རེས་ལས་བརྒྱའི་བཤད་པ།
མདོ་རྩའི་གཏོང་ཆོས་གཉིས་ཀའི་དགེ་འདུན་བསྡུ་བའི་གཎྜིའི་ཐད་ན་འདུག་པས་ཕྲིན་ལས་རྒྱ་ཆེན་པོ་ཡོང་ངེས། སྔར་ངེད་ཀྱི་མཐོང་སྣང་མ་དྲུང་པ་གཤིན་རྗེ་གཤེད་དམར་པོའི་སྐུ་མེ་དཔུང་གི་དབུས་ན་བཞུགས་པའི་གསལ་སྣང་བརྫུན་མེད་དུ་བྱུང་བས།
འདི་ལ་ཡི་དམ་གྱི་གཙོ་བོ་གནང་བ་ཞུ། ཕྱིས་འབྱོན་པ་ཞིག་བྱུང་ན་བསལ་པ་ཡོངས་སུ་རྫོགས་པ་ཡིན་ནའང། ཡར་ཕྱོགས་མཛད་པ་རྒྱ་ཆེས་པས་ཐོན་པ་དཀའ་གསུང་བའི་ངེས་གསལ་མངོན་སུམ་དུ་གདམས།
ཆོས་གྲྭ་ཆེན་པོ་ནས་བཏེགས་པའི་ཉིན། བཀྲ་ཤིས་ལྷུན་པོར་ཞག་ས་བྱས། ལྷའི་བཙུན་པ་བློ་བཟང་བསྟན་པའི་ཞལ་སྔ་ནས་སྔར་འཁྱུང་ལྟར་དཔེ་མེད་པའི་ཐུགས་ཚད་བསྐྱངས། ལམ་གྱི་ཉེར་མཁོ་མཐའ་དག་གིས་རེ་བ་ཡིད་བཞིན་སྦྱོར་བར་མཛད་དེ།
བྱང་ངམ་རིངས་སུ་བདེ་བར་ཕྱིན། དེར་ཟླ་བ་དྲུག་བསྡད་པའི་སྐབས་ཁང་གསར་དུ་ཁམས་གསུམ་གྱི་འདྲེན་པ་གླིང་ཁ་བ་ཆེན་པོ་མཇལ་བ་ལ་ཕྱིན།
ལྷ་བབས་ཀྱི་དུས་བཟང་པོ་ལ་དགྱེས་པའི་

འཛུམ་ཞལ་གསལ་བར་མཐོང། དེ་ནས་གཟུང་སྟེ་ཟླ་བ་ཕྱེད་གཉིས་བར་ཞབས་པད་བསྟེན་ཆོས་བཀའ་ཐོག་མ་ལཱུ་ཨི་པའི་ལུགས་ཀྱི་བདེ་མཆོག་གི་དབང། ཁ་ཆེ་པཎ་ཆེན་ནས་བརྒྱུད་པའི་བདེ་མཆོག་དཀར་པོའི་བྱིན་རླབས་དཔྱལ་ཨ་མོ་གྷའི་ཡིག་ཆའི་སྟེང་ནས་རྫོགས་རིམ་དམིགས་ཁྲིད།
ཆོས་རྗེ་རོང་སྟོན་གྱིས་པཎ་ཆེན་ཤཱཀྱ་ཤྲཱི་ལས་དངོས་སུ་གསན་པའི་བདེ་མཆོག་དཀར་པོའི་ཚེ་སྒྲུབ། དཔའ་བོ་དུར་ཁྲོད་བདག་པོའི་རྗེས་གནང།
དེ་དག་དང་འབྲེལ་བའི་ལུང་རྣམས་སྨིན་པར་ཐོབ། དེར་ཆོས་རྗེ་ངོར་ཆེན་བློ་vc: གློབོར་སྤྱན་དྲངས་པའི་ཕེབས་ལམ་བྱང་ལ་སྒྱུར། རྗེ་ཡབ་སྲས་ཞལ་མཇལ་བའི་ལེགས་ཚོགས་གནང་བའི་སྐབས། ཤར་ནས་ཀྱི་དཔོན་སློབ་རྣམས་ལ་ཚེ་དབང།
རྒྱུ་ལམ། ལམ་ཟབ། བིར་བསྲུངས། རྣལ་འབྱོར་མ་རྣམས་རྫོང་ཆོས་སུ་གནང་བ་ཀུན་ལྷན་ཅིག་ཐོབ། ཁྱད་པར་རང་ལ་དཔེ་མེད་པའི་ཐུགས་རྗེས། བདུད་རྩི་རིལ་བུའི་གནང་སྦྱིན།
ལུང་བསྟན་བསླབ་བྱ་ཡང་དག་པས་ཡིད་ལྷག་པར་ཚིམ། འབྲེལ་ཚད་དོན་ལྡན་གྱི་མོས་གུས་སྙིང་ནས་སྐྱེས། སླར་བསྙེན་རྫོགས་དོན་གཉེར་ལ་ཡོང་འདོད་རྒྱུ་མཚན་ཕུལ་བས། བཀའ་མ་ཁྲོལ་བ། དེ་ནས་རིང་པོར་མ་ལོན་པར་བདེ་བ་ཅན་དུ་གཤེགས་པ་ལ་དགོངས་པར་འདུག་པ།
བསམས་པས་དུས་གསུམ་གཟིགས་པའི་ཡིད་ཆེས་རྙེད། སྔར་ཨེ་ཝཾ་དུ་ཞལ་མ་མཇལ་བ་ནས་གསོལ་བ་བཏབ་པས། རྨི་ལམ་དུ་འདོད་རྒྱལ་གྱི་རྗེས་གནང་ནོད་པའི་དུས་ཀྱི་སྐུའི་རྣམ་པ་ཇི་ལྟ་བ་བཞིན་འཆར་སྒོ་མ་འཛོལ་བ་སོམ་ཉི་བྲལ་བའི་ལམ་ལ་བཀོད།
དེར་ཞབས་ལ་ཕྱག་བྱས་ཡིད་འཕྲེང་བའི་ངང་ནས་རྗེའི་ཕྱག་ཕྱིར་བཀྲ་ཤིས། ལམ་བདེ་བར་ཟླ་བ་བཅུ་གཅིག་པའི་བཅུ་བཞི་ལ་བློ་vc:
གློབོ་ནང་དུ་ཕེབས། བཅོ་ལྔའི་ཉི་

ཤར་ནས་བསུ་བ་གྱ་ནོམ་པའི་བཀོད་པས་རིམ་པར་སྤྱན་དྲངས་པའི་དུས། དྲུང་པ་ཆོས་རྗེ་དང་མཇལ་བས་ལུས་སེམས་ལ་བྱིན་རླབས་ཞུགས། ངེས་ཤེས་ཀྱི་མཚན་མ་བརྟན་པོ་བྱུང། དེ་འཕྲལ་པཎ་ཆེན་བྱམས་པ་གླིང་པ་དང་ཡང་མཇལ།
དགྱེས་པ་ཆེན་པོས་བརྩེ་བར་བསྡམས། དེ་ཉིན་ཀ་མཁན་ཆེན་རིན་པོ་ཆེའི་ཞལ་གྱི་དཀྱིལ་འཁོར་ཡང་མཐོང་སྟེ་བསམ་པ་ཡིད་བཞིན་དུ་འགྲུབ། བཅིངས་པ་བློད་པ་ལྟར་དེ་ནུབ་རང་གི་ཁྱིམ་དུ་ཕྱིན།
ཨ་མ་དང་མཇལ་བློ་ལྷག་པར་བདེ་བར་བྱུང། དེ་ལོ་སྨོན་ཐང་དུ་དགུན་ངོ་རྗེ་ཡབ་སྲས་ཀྱིས་རྒྱུར། ལམ་འབྲས་སྦགས་ནས་གསུང་པའི་ཆོས་གྲྭར་ཞུགས། གསུང་རྒྱུན་ཡིད་ལ་ཅི་འཇགས་བྱས། རྒྱུད་ཀྱི་ཚུལ་བཞིའི་ཕྱི་རྣམ།
ལྗོན་ཤིང་གཉིས་ཀྱི་བཟུར་འདེབས་སྐྱར་ཆོས་སུ་གནང་བའི་ཟིན་ཐུན་འཛིན་པ་སྔ་ཕྱིར་ཆོས་ཐུན་ཐ་དད་ཉན་པ་སོགས་ཉི་རངས་པ་སྡོད་རྒྱུ་སྐར་ཅིག་ཀྱང་མེད་ཅིང། སྲོད་ནས་མཚན་མ་ཕྱེད་པར་སྒྲོན་མེའི་འོད་ལ་བརྟེན།
རྒྱུད་སྡེ་སྤྱི་རྣམ། མངོན་རྟོགས་ལྗོན་ཤིང་གཉིས་ཀྱི་ཤོག་བུ་གསུམ་གསུམ་བློ་ལ་གཟུང། མཚན་ཐོག་ཐག་ཤར་སྦྱང་བྱས་པས། ཡུམ་གྱི་དགོངས་པ་ལ། གུང་ཙིགས་དམ་པོ་བྱས༎ དེ་ནས་མཚན་ཡལ་ཤར་སྦྱང་བྱེད་པ་འདི་འདྲ་ལ་རླུང་ཡང་ལངས་ཉེན་ཡོད།
སྙིང་ཡང་རྗེ་བར་འདུག་ཅེས་བཞེས་སྤྲོ་མང་པོ་བཅོས་ནས། ང་རང་གི་སྲིང་མོ་ཆུང་ཤོས་དེས་སྐྱེལ་དུ་ཡོང་གི་འདུག་ནའང། ཁྱིམ་སུན་འབྱིན་པའི་ཉེས་བྱས་སུ་སོང་དོགས་ཅུང་ཟད་ཀྱང་མ་ཟོས།
ངས་ཤར་སྦྱང་གི་སྐད་དུམ་ཅིག་བཅག་ལ་བསྡད་ཀྱིས། ཁྱོད་རང་ཟོ་ལ། ཨ་མའི་རྩར་ངས་ཟོས་སོང་ཞུས་བྱས་ཞག་མང་པོ་བསྟུད་པས་སྐབས་སྐབས་མུན་ཐུམ་པ་ལུས་འཁྱོར་བ་ཙམ་བྱུང་ནའང།

སོས་དལ་མ་བྱས་པར་སྐོར་བ་དང་ཆུ་འཐོར་བ་སོགས་གཉིད་སང་བའི་ཐབས་བསྟེན། དུས་དེའི་སྙིང་རུས་ལ་སུས་ཀྱང་འགྲན་དུ་མེད་པའི་ཚུལ་དཔང་པོ་དང་བཅས་པ་ཁོ་ན་ཡིན། དེ་སྐབས་པཎ་ཆེན་བྱམས་པ་གླིང་པ་ཡང་ལམ་འབྲས་གསན་པ་ལ་ཐབ་བཏེགས་ཏེ་སྨོན་ཐང་ཉིད་དུ་ཕེབས་ཡོད་པས།
ཉིན་རེ་བཞིན་ཐུན་མཚམས་སུ་རྒྱུད་གདམས་ངག་གི་འབེལ་གཏམ་ཉི་རྩེར་ཞུས་པས། མཐའ་ཆོད་པའི་བཤད་པ་ཡིག་ངོ་ལ་མ་ལྟོས་པ་ཁོ་ནས། མ་གོ་བའི་གནས་ཐམས་ཅད་འགྲོལ་བར་མཛད་དེ།
འདི་ལ་ཅི་སྐད་གསུང་སྙམ་དྲི་གཏུགས་ཕུལ་བ་ཐམས་ཅད་ལ་སྔོན་གྱི་གྲུབ་མཐའ་སྨྲ་བ་རྣམས་འདིའི་སྐབས་སུ་འདི་ལྟར་བཞེད། ཁོ་འདི་ལྟར་བསམ་གསུང་བ་སོགས་ལེགས་པར་བཤད་པའི་གཏམ་གྱིས་གང་མ་གོ་བ་དེ་ཉིད་ལ་དཔྱིས་ཕྱིན་པའི་བཤད་པ་མཐའ་འཁྱོངས་པ་སྩལ་བས་ཡིད་མགུ་བ་ཐོབ་པའི་བཀའ་དྲིན་མཛད་ཅིང།
རྒྱུད་ཚུལ་བཞིའི་བཤད་པའི་ཆོས་མཚམས་དང། སྣང་གསུམ་གྲོལ་བ་དུས་མཉམ་དུ་མཛད།
སེམས་བསྐྱེད་སྐབས་ཀྱི་སྐྱེ་བོ་དད་ཅན་སྟོང་ཕྲག་འདུས་པའི་དབུས། དགོས་སྐལ་གྱི་བྱང་ཆུབ་ཏུ་ངེས་པའི་བློ་ཁ་ཙམ་མིན་པར་སྐྱེས། སློབ་མ་རྗེས་འཛིན་ཞུས། བསགས་སྦྱངས་སྐབས་དེ་ལོ་རྒྱུ་དུས་ལ་ཟླ་བ་ཕྱེད་གཉིས་ཙམ་འགོར་བའི་བར།
དྲུང་པ་ཆོས་རྗེའི་དྲུང་དུ་སྔར་ཞལ་མཇལ་ཙམ་ལས། ཤར་ནས་སླེབ་འཕྲལ་ཆོས་ཚུགས་པའི་སྟབས་ནས་ནུབ་རེ་ཙམ་གསོལ་ཇ་ཞུ་བ་ལ་ཕྱིན་དུས་རྒྱུད་གཉན་པོ་ཉན་པ་ལ་ནུབ་ཡན་བྱར་མི་སྟུབ།
བསགས་སྦྱངས་སྐབས་འདིར་ཤོག་གསུང་བའི་བཀའ་བཞིན་དེ་བར་དགོན་པར་མཚམས་སེ་བྱས་སྔ་ཕྱི་དཔེ་འཛིན། ཡིག་བརྒྱ། མཎྜལ་སོགས་ཐུན་མ་ཆག་པའི་དགེ་སྦྱོར་འགྲུས་པ་དང། ཉིན་གུང་ཁ་

སྐུ་མདུན་དུ་གསོལ་རྟིང་མའི་སྟེང་དུ་ཤར་ཕྱོགས་ཀྱི་སྐད་བྱ་གླེང་མོལ་ཞུ་བ། སློབ་གཉེར་ཇི་ལྟར་བྱུང་གི་ཞིབ་སྤྱོད་དྲིས་མལ། དྲུང་བཙུན་པས་གཙོ་མཛད་དང་འབྲེལ་གཏམ་ཁོ་ན་གནང། དགོང་ཇའི་སྟེང་གསུམ་ཆོས་ཐུན་མི་འཆག་སྩལ་བའི་ཐོག་མར་ཁྱེད་རང་གི་དབུས་གཙང་ནས་ཞུ་ཡིག་ཏུ་ཡང་བཀོད།
གསོལ་བ་བཏབ་པའི་འདོད་ཆོས་འདི་བགྱི་གསུང། གཤེད་དམར་གྱི་རྣལ་འབྱོར་བཞི་ཁྲིད། རྣམ་རྟོག་འོད་གསལ། བདུད་རྩིའི་བྱིན་རླབས།
རང་བྱིན་རླབས། འཁོར་ལོའི་བྱིན་རླབས། འཕོ་བའི་བྱིན་རླབས། བདུད་རྩི་འོད་འཆང་མའི་རྣལ་འབྱོར་རྣམས། རྗེ་ཡབ་སྲས་གཉིས་ཀ་ལ་བཀའ་མི་བཞུགས་པས་གསོལ་བ་འདེབས་མི་མང་བ་བྱུང་སྟབས་གསང་ནས་བསྡམས།
སྔར་ཁྲིད་དཔལ་མོ་ལུགས། ཇོ་བོའི་གསུང་ལ་ཡོལ་སྒོམ་ཆོས་དབང་གི་ཟིན་ཐོ་སྡེབས་པ་བྱང་སེམས་ཟླ་རྒྱལ་ལུགས། ཞང་སྐྱི་ཚ་འོད་ཆེན་གྱི་ཁྲིད་ཡིག། བྱང་ཆུབ་བཟང་པོ་ལུགས། སྐྱེས་མཆོག་འབར་ར་བའི་ཡིག་ཆ་ལ་བརྟེན་པ་སྟེ་དམར་ཁྲིད་སྒོ་གསུམ་ཡང་ཐོས།
རྟ་མགྲིན་ལྕགས་རལ་ཅན་གྱི་བྱིན་རླབས་སྒྲུབ་སྐོར། ཆོས་སྐྱོང་ཆེ་ཆུང་གི་བཀའ་སྒོ་དམ་གཞག་ཐུན་མོང་མ་ཡིན་པའི་ངེས་གསང་ཡང་སྩལ་མཚམས།
སླར་སྨོན་ཐང་དུ་རྗེ་ཡབ་སྲས་སོ་སོའི་རྒྱུད་དང་སྔགས་མལ་གཉིས་ཀའི་ཆོས་ཞུ་ལ་བསྙགས་སྔར་བཞིན་ཉིན་མཚན་རྒྱུན་མ་ཆད་པའི་བསླབ་སྦྱངས་སྙིང་ནོན་པ་བྱས། རྒྱུད་ལ་གོང་མཆན་དག་ལྡན་གྱི་སྐྱར་ཅག་མཐའ་ཆོད་ཞིབ་ལེན་ཁོ་ན་ཆོས་ཐུན་རེ་རེ་ནས།
མདང་གི་ཚིག་དེ་རིང་མ་བཟློས། དོན་ཐོབ་ཀྱི་བབས་རྒྱུན་འབྲེལ་བའི་བཤད་པ་གོ་བདེ་གཟུང་སླ་བ་ཤ་སྟག་གནང་བས་དྲོད་པ་ཆེན་པོ་སྐྱེས། བསམ་མནོ་ཁོར་མོར་བཏང་བའི་ཐེ་

ཚོམ་ཐམས་ཅད། པཎ་ཆེན་བྱམས་པ་གླིང་པ་ཡང་རྒྱུད་བསན་ཀྱིན་ཡོད་པས་ཞུས་ཏིག་ལེ་ལོར་མ་སོངས་བ། ཐ་ན་ཚིག་གི་ཟུར་ཙམ་ལ་དཔྱད་པ་དགོངས་པ་ཡང་དཀར་རྟགས་བཏབ། ཆོས་ཐུན་གྲོལ་མཚམས་ས་ཁ་ལིའི་ཁ་ཕྱེ་ནས་མཛུབ་བཙུགས་སུ་ཡིག་ངོ་སྤྱན་ལམ་དུ་ཕུལ་ནས་དག་བྱེད་ཞུས་པས།
དགྱེས་ཏེ་འཕགས་འོད་ཀྱི་ལོ་རྒྱུས་ཡང་ཡང་གསུང། ཆོས་སྒུག་སྐབས་བགྲོས་གླེང་བྱུང་བ་ཀུན་གྱི་ཁ་འཛིན་བཤགས་འདེབས་ཐམས་ཅད་ཀྱང་པཎ་ཆེན་པ་ཉིད་ཀྱིས་མཛད།
ཨཱཿ་ལར་ནང་དུ་དེ་ལ་འདུག་ཟེར་བ་ཡིན་གསུང་བསླབ་བྱ་མཛད་པའི་གྲངས་མི་དཔོགས་པ་ཙམ་ཡོད་དེ། ཆུ་ལ་དབྱུག་པ་རྒྱབ་པ་བཞིན་རྗེས་མེད་ལ་མ་བཏང། དེ་དུས་ངས་འདི་ཞུས། རྗེས་འདི་གསུངས་ཕྲེང་བ་ལ་བགྲང་རྒྱུ་ཡོད།
རྒྱུད་མཆོད་ཞུ་མི་ཡང་གནང་ཆགས་ཀྱིས་མ་ཆད་པ་བཟང་འགྲན་འབའ་ཞིག་བྱུང། འཕྲལ་དཔེ་སྐྱོར་བ་ལ་བརྗོད་པ་བདེ་ཞིང་མདུན་པ་མ་ལོག་པའི་བརྩོན་འགྲུས་ལ་མཁན་རིན་པོ་ཆེ་ཡང་ལྷག་པར་མཉེས།
ཉིན་རེ་བཞིན་ཐུགས་རྩིས་ཇི་ཆེ་བཀའ་དྲིན་བསྐྱངས། དུས་དེར་གཙོ་བོར་སྙེན་བཀུར་གྱི་ཞབས་ཏོག་སྒྲུབ་ཡུལ་རྗེ་ངོར་ཆེན་པ་དཔོན་སློབ་བྱེས་པ་རྣམས་ཁོ་ན་ལ་བགྱིས་རྗེས་ཀྱང་ཐུགས་རྗེ་ཚད་མེད་པས་སྤྱན་དུ་བཅུག་ཀྱང་མི་ཚ་བའི་དཔེས་ལམ་གྱི་ཆ་ལག་རྣམས་ཀྱང་བདག་གཅིག་པུ་ཁོ་ན་ལ་རྫོགས་པར་གནང།
ཕྱི་བསྐྱེད་རིམ་སྐབས་བདག་མེད་པའི་ཕྱི་དཀྱིལ་རྡུལ་ཚོན་ལ། གསང་དབང་གི་སྔོན་འགྲོར་ནང་དཀྱིལ་སིནྡྷུ་ར་ལ་བརྟེན་པའི་བྱིན་རླབས་ཀྱི་བརྒྱུད་པ་མ་ཆད་པ།
རྒྱུ་ལམ་སྐབས་ཨཥྚ། ཡིག་བརྒྱའི་ཟླས་ལུང་ཐད་སོར་སྦྱོར་བ། ལམ་དུས་རྒྱས་འབྲིང་བསྡུས་གསུམ། ལམ་དུས་གསོ་ཆོག།
ལམ་ཟབ་ཕྱི་ནང། བླ་མ་རིན་

འབྱུང། བིར་བསྲུང་སྒོ་གཉིས། རྣམ་འཇོམས་བིར་ལུགས། དབང་གོང་མ། ལམ་སྦས་བཤད། བརྡ་དོན་གསལ་བ། བརྡ་ཚིག་བརྒྱུད། སྒྲུབ་པ་ལུང་སྦྱིན། མགོན་རྐྱང་ལ་ཐུག་གི་བར་དབང་བཀའ་བྱིན་རླབས་ཆ་ལག་དེ་རྣམས་ཀྱང་ཐད་སོ་དེ་དང་དེ་ཁོ་ནར་ཕྱག་བཞེས་ལ་ཡང་ཟོར་མི་མཛད་པ་མཐོང་བ་བརྒྱུད་པའི་བཀའ་སྲོལ་ཇི་ལྟ་བ་བཞིན་རྒྱུ་སྐར་འཆར་བའི་གོ་རིམ་ལྟར་མ་ལོག་པར་སྩལ།
དེ་དང་ལྷན་དུ་ཡིག་སྣ་དྲུག་ཅུས་མཚོན་པའི་ལུང་བསམ་གྱིས་མི་ཁྱབ་པ་ཚོགས་ཆོས་སུ་སྤྱི་འགྲོར་འདེམས་པ་དེ་དག་དང།
མན་ངག་ཕྲ་མོ་ལྷན་དུ་བསྒྲིགས་པའི་པོད་དམར་མ། མགོན་པོའི་སེར་པོ། དམར་པོ་སྐོར་གསུམ་གྱི་ཡིག་ཆ་རྣམས་ཀྱི་ལུང་ཟུར་ཆོས་སུ་གནང།
ལུགས་གཉིས་ཀའི་མཛད་པ་རྒྱུན་མི་འཆད་ཀྱིས་ཐུགས་ལྷག་པར་གཡེངས་པའི་སྐབས་དེར་ཡང། བདག་ལ་མས་བུ་ལ་བརྩེ་བ་ལྟར། རབ་གནས་སྦྱིན་སྲེག། ས་ཆོ་ག་སྒྲུབ་མཆོད། གཏོར་སྒྲུབ། བསྐང་གསོ།
ཟུང་འཇུག། དྲུག་ཅུ་པ། གདོན་གྲོལ། བུམ་གཏེར་སོགས་བླ་མ་གོང་མའི་ཕྱག་བཞེས་ཡོད་དོ་ཅོག་ལ་མཛུབ་ཀྲིད་vc: ཁྲིདནན་ཆག། ཤ་ལྤགས་རུས་གསུམ་ལ་ཐིམ་འགྲོ་བ་ལྟ་བུའི་མགོ་འདྲེན་ཕུ་དུར་མཛད། སྡེ་པ་རྣམས་ལ་གནང་བའི་ཕྱག་ཕྱིར་རྗེ་ཉིད་ཀྱིས་དགོངས་པས་སྤྱད།
ང་རང་གིས་གསོལ་བ་འདེབས་མ་དགོངས་པར། དགེ་ལེགས་ཀྱི་དཀྱིལ་འཁོར་གསུམ་གྱི་དབང། འདོད་རྒྱལ། ཀུ་རུ་ཀུལླེ། ཚོགས་བདག། མགོན་པོ་ལྕམ་དྲལ་ལྷ་བརྒྱད་རྣམས་ཀྱི་རྗེས་གནང་ཐོབ།
དེར་རྒྱུད་དང་མན་ངག་བར་ཆད་མེད་པར་མཐར་ཕྱིན་པའི་སྐབས། ཆོས་ཀྱི་གྲོལ་སྟོན་ལ་རྗེ་ཡབ་སྲས་ཀྱིས་གཙོ་མཛད། སྡེ་པ་སྐུ་ངོ་ཐ་དད། མི་ཆེན་ཀུན་འདུས་པའི་སྐབས་དེར།
ང་དང་རབ་འབྱམས་པ་བློ་

གྲོས་རྒྱ་མཚོ་གཉིས་སྡོམ་གསུམ་གྱི་ས་རྣམས་བགྲོད་པར་བྱ་བའམ། ཞེས་པའི་གཞུང་འདིའི་བཤད་པ་ངེད་ལ་གྱིས་གསུང་བའི་བཀའ་ལུང་བྱུང་བས། སྤྱི་འགྲོར་སྔར་བློ་ལ་ཡོད་པའི་ཊཱིཀྐ་བསྟན་པའི་སྒྲོན་མེའི་ཚིག་སྦྱོར་ཇི་ལྟ་བའི་སྟེང།
ས་ལམ་བགྲོད་ལུགས། ལྗོན་ཤིང་བདག་མེད་བསྟོད་འགྲེལ་སོགས་ནས་ཁ་བསྐང་ཞིབ་བཤད་བྱས་པས། རང་གི་བསོད་ནམས་ཀྱི་དགོས་སྐལ་མ་བརྟེན། རྔོ་ཐོགས་ཞིང་འགྲོས་གླེངས་ཡང་བག་ཆགས་འདྲིལ་བ།
མཆོད་ཡར་ལ་ཐུག་གི་བར་རང་གཞན་གྱི་བསམ་པ་རྫོགས་པ་རང་ཅིག་བྱུང་བ་དེས། མཁན་རིན་པོ་ཆེ་དགྱེས་པ་རབ་ཀྱི་མཐར་ཕྱིན་པར་གྱུར་ཞིང། གྲལ་ལ་བཞུགས་པའི་རྗེ་ངོར་པ། པཎ་ཆེན་བྱམས་གླིང་པ་སོགས་ཐམས་ཅད་ཀྱི་གསུང་ཅིག་གི་གཟེངས་བསྟོད་དང།
ཤེས་རབ་ལ་འགྲན་ཟླ་མེད་པའི་གྲགས་དེ་ཁོ་ནས་ཆོད། བཞུགས་གྲལ་དེ་ཉིད་ཀྱི་སྟེངས་སུ་རྗེ་ཡབ་སྲས་གཉིས་ཀ་ལ་རྒྱུད་མན་ངག་གི་ཆོས་ཡོན་སོ་སོ་ནས་འབུལ་བའི་སྐབས་དེར།
རང་གི་ངོས་སྐལ་རྒྱུད་ཀྱི་བཀའ་དྲིན་གསོ་བ་གསེར་ཞོ་གསུམ་གྱིས་སྣ་གྲངས་པའི་བཅུ་གསུམ་ཚན་ཞིག་དང། མན་ངག་གི་ཡོན་དུ་གསེར་སྲང་གསུམ་རྣམས་ཕུལ། ལུགས་གཉིས་ཀ་ཡར་དཔེ་ལ་འགྲན་པའི་མིག་རྐྱེན་བཟང་པོ་འབད་མེད་དུ་བྱུང།
བཀྲ་ཤིས་ཀྱི་ལེགས་ཚོགས་དེ་དག་གི་མཐར། ས་ཁའི་དུས་ཆེན་སྟེང་དུ་རྗེ་ངོར་ཆེན་ཡབ་སྲས་ལ་མཁན་སློབ་ཞུས། དྲུང་པ་ཆོས་རྗེ་པས་གསང་སྟོན་གནང།
གྲིབ་ཚོང་ཁ་བསྐོང་གི་དགེ་འདུན་བཅུ་ཕྲག་གཅིག་གི་དབུས་སུ། ཉིན་མཚན་གྱི་ཆ་ལས་གུང་ཚིགས་མ་ཡོལ་བ། གྲིབ་ཚོད་སྐྱེས་བུ་གཅིག་དང་རྐང་པ་གཉིས་ལ་བབ་པ་ན། ཚངས་པར་སྤྱོད་པ་ཡོངས་སུ་རྫོགས་པའི་སྡོམ་པ་ཐོབ།
མཁན་སློབ་དགེ་

འདུན་དང་བཅས་པ་ལ་བསྙེན་བཀུར་འབུལ་འགྱེད་བཟང་པོ་བསྒྲུབས། དེ་ཉིན་འགྲུབ་སྦྱོར་ཡོད་པས། དྲུང་པ་ཆོས་རྗེའི་གདན་སར་མངའ་གསོལ་མཛད་དེ། ཆོས་རྗེ་རྣམ་པ་གསུམ་ཀས་ཕྱག་ནས་ལྷན་དུ་གནང་ཞིང། དེ་དུས་རེ་ཞིང་དུ་ཚེས་ལྔའི་དུས་ཆེན་གཙོ་བོ་ལ་ཡོང་དགོས་ནན་བསྐྱེད་བྱུང་བ་ལ།
ཤ་ཚའི་ཉེ་སྦྱོར་བ་འགའ་ཞིག་ན་རེ། སྔར་མཛད་པ་མེད་པ་ལ། ད་རེས་ཚོགས་ཤིན་ཏུ་ཆེ་བ་ཡོང་བས། སྔོན་བློ་ཆར་ན་གཏན་མི་བསྟུབ་པས།
སྨོན་ཐང་པའི་སྡེ་པ་རྣམས་ཀྱི་གདུང་རབས་ཞིག་ཀྱང་གཟིགས་དགོས། ཡས་གཏམ་གྱི་དཔེ་ཆ་ཡང་ནན་ཏན་ཡང་དག་པ་གནང་དགོས་ཞེས་བསྐུལ་མ་ཡང་ཡང་བགྱིད་པ་ལ། མི་ཆོས་ཀྱི་གདུང་རབས་ལ་སློབ་གཉེར་བྱེད་པ་རང་བློས་ཅོག་པ་དཀའ་བ་འདྲ་ཞེས་ཟོལ་གྱི་ལན་བཏབ།
དུས་ལ་བབ་པ་ན། དཔོན་ས་གདུང་བརྒྱུད་ན་རིམས་རེ་རེ་ནས་ལུགས་གཉིས་ཀྱི་བྱ་བ་ཅི་དང་ཅི་མཛད་པ་དེ་དག། སྙན་པར་བསྔགས་པའི་ཕྲེང་བར་སྤེལ་བ།
གཙང་ཞིང་མ་འདྲེས་པའི་ཚིག་སྦྱོར་རྒྱས་པ་ངང་བའི་སྐད་དང། བུང་བའི་དབྱངས་ལྟར་རྗེས་སུ་བསྒྲགས་པས་ཚོགས་པ་ཐམས་ཅད་མགུ་བ་སྐྱེས། དེའི་སང་སྔ་བར་ཁ་སང་གྲལ་ན་ཡོད་པའི་སློབ་དཔོན་འགའ་ཞིག་ཡོངས་ནས།
དྲུང་གིས་ཁ་སང་གནང་བའི་ཡས་གཏམ་དེའི་དཔེ་ཆ་གཡར་པ་གནང་དགོས་ཟེར་བ་ལ། ངས་ཁ་ནས་གང་ཐོན་བྱས་པ་མ་གཏོགས་དཔེ་ཆ་མེད་བྱས་པས། བདེན་བསམ་པ་མི་འདུག། འོན་ཀྱང་དེ་ཉིན་ཡས་གཏམ་བཏང་བ་ཕྱོགས་གོའི་རྣམ་པ་རྒྱས་འབྲིང་བསྡུས་གསུམ་མདོ་སྐབས་དང་སྦྱར།
དགོན་པར་བསྔོ་བ་བྱེད་དགོས་ཉིན་རེ་ལ་ལན་བཟླས་པ་དུ་མར་དགོས་པའི་རེ་རེ་ལ་ཡང་མི་འདྲ་བའི་རྣམ་དཔྱད་ཀྱི་ཁྱད་པར་རེ་རེ་སྦྱར་བའི་བྱེད་ཚིག་ཕུན་

སུམ་ཚོགས་པ་ཆོས་སྣང་ལ་བརྟེན་སྤེལ་བས། མང་དུ་ཐོས་པའི་དྲང་སྲོང་ཆེན་པོ་གནས་བརྟན་བཟང་པོ་བརྟན་པ་ཐུགས་ལྷག་པར་ངེས་ཤེས་འདྲོངས་པའི་ཟོལ་མ་ཡིན་པ་གཟེངས་བསྟོད་དངོས་དང་བརྒྱུད་པར་སྩོལ་བར་མཛད།
སྐབས་དེར་དྲུང་པ་ཆོས་རྗེ་པའི་བཀའ་ལས་ཀྱང་བསྔོ་བ་འདི་རང་གཞན་གྱི་ལེགས་བྱས་ཐམས་ཅད་སྤེལ་བའི་གསེར་འགྱུར་གྱི་རྩིའི་སྨན་མཆོག་ཡིན། དེ་ལ་མི་ཟད་པའི་སྤོབས་པའི་སྒོས་འདུས་པའི་དགེ་འདུན།
སྐྱེ་བོ་ཐ་མལ་པ་ཡང་ཡིད་འཁྲུལ་ཐུབ་པའི་ངག་བཟང་པོ་རྩོལ་མེད་དུ་ལྷུག་པར་བྱུང་བ་ངོ་མཚར་ཆེ། སྔ་མའི་བསགས་པ་དང་ཡི་དམ་གྱི་ཐུགས་རྗེའི་མཐུ་ལས་རང་ངོའི་ཁེངས་སེམས་ཀྱིས་བཅིངས་ན། ང་རྒྱལ་གྱི་བདུད་འཇུག་ཉེན་ཆེ་འོང་གསུང།
དུས་སྐབས་དེར་གདན་སའི་ཁུར་བླངས་པའི་དགའ་སྟོན་རྣམ་གཞག་ལ་བཞུགས་ཁྲིར་འཁོད་པའི་ཐོག་མའི་གནང་སྦྱིན། དྲུང་པ་ཆོས་རྗེས་སྣམ་ཆོས་ངུར་སྨྲིག་གི་རྒྱལ་མཚན་ཚུལ་ཁྲིམས་ཀྱི་དྲི་གསུང་ལྷག་པར་འཕྲོ་བ།
རྒྱུན་དན་དུ་དམ་ཚིག་གི་རྟེན་བྱར་མཛད་པའི་རྒྱ་དྲིལ། ཁྱད་པར་རྒྱུད་སྡེ་བདུན་ཅུ་རྩ་གཉིས་ཀྱིས་ལྡེ་མིག་གཏད་པའི་རྨི་ལམ་བྱུང། རྒྱུད་བཤད་ལ་འགྲོ་དོན་རྒྱ་ཆེ་བའི་རྟེན་འབྲེལ་བསྒྲིགས་པ་ཡིན་གསུང།
རྒྱུད་གསུམ་གྱི་གླེགས་བམ། འདྲེན་པ་དམ་པ་ཉིད་ཀྱིས་རྭ་སྟོན་ཆོས་རྗེའི་སྒྲང་ཆེན་ལ་རྒྱུ་མཛད། དམ་ཚིག་གླེགས་བམ་དུ་བྱིན་གྱིས་བརླབས་པ་ཡང་བསྩལ།
དེ་མཚམས་རྗེ་བླ་མ་ཡབ་སྲས་སོ་སོའི་མོས་གུས་ཀྱི་རྟེན་དུ་ན་བཟའ། གནང་སྦྱིན་བསམ་གྱིས་མི་ཁྱབ་པ། སྡེ་པ་དཔོན་སློབ་ཐ་དད་ཀྱིས་བཀྲ་ཤིས་ལེགས་བྱས་གྱ་ནོམ་པ་རྒྱུན་མ་ཆད་པས་ཟླ་ཕྱེད་བར་དགོན་པར་ཐོགས།
དེ་བར་རྗེ་ཡབ་སྲས་གཉིས་ཀ་བརྙེལ་བསོའི་རྣམ་པས་སྐུ་མཚམས་

གནང་བ་གྲོལ་མཚམས་རྗེ་ངོར་ཆེན་གྱི་ཐུགས་ཀྱི་དགོངས་པ་ཡོངས་སུ་བསྐངས་ནས། ཆོས་ཀྱི་སྲིད་ལ་མངའ་གསོལ་གནང་བའི་ཕྱག་ཕྱིར་བདག་ཀྱང་བཀྲ་ཤིས། མཁན་རིན་པོ་ཆེ་ཉིད་ཀྱི་བཀའ་འབུམ་གསེར་མ་པོད་བཞི་མའི་བཤད་ལུང།
ཕག་མོ་ཞལ་གཉིས་མ། དོན་གྲུབ་མ། དབུ་བཅད་མ་རྣམས་ཀྱིས་བྱིན་རླབས། ཕག་མོ་གཞུང་དྲུག། དེའི་དོན་འགྲེལ། དཔྱལ་པའི་ཡིག་རྙིང་མ་ལུས་པ། ཐམས་ཅད་མཁྱེན་པ་བུ་སྟོན་གྱིས་མཛད་པའི་འདུལ་བའི་གླེང་འབུམ།
ཀུན་རིག་གི་རྩོད་སྤོངས་གནམ་ལྕགས་འཁོར་ལོ། འཇམ་དབྱངས་ཆོས་རྗེས་མཛད་པའི་མཐའ་སྤྱོད་ཞིབ་རྒྱས། མན་ངག་གཅེས་བསྡུས་ཆ་གཉིས། ཕྲ་མོ་ཉི་ཤུ་རྩ་ལྔ། རྡོ་རྗེ་གདན་པའི་ཆོས་དྲུག་པ་རི་བའི་གསེར་ཆོས་བཅུ་གསུམ།
སྒྲོལ་དཀར་གྱི་སྒྲུབ་སྐོར། ལོ་ཆེན་མ་ཎི་ཀའི་ཁྱད་ཆོས་མ་ལུས་པ། ལེགས་ལྡན་མཆེད་གསུམ་གྱི་རྗེས་གནང་རྣམས་གནང་མཚམས། རྗེ་ངོར་ཆེན་དྲུང་ཀུན་མཁྱེན་ཆེན་པོའི་བཀའ་འབུམ་ལུང་དོན་གཉེར་བ་འགའ་ལ་གནང་བའི་སྐབས།
ཤར་ནས་བྱོན་པའི་ཆོས་རྗེ་རྐྱང་ཐུར་བ་སོགས་ལ། དགྲ་གདོང་འཇིགས་གསུམ། གཤེད་དམར་ལྷ་ལྔ་དང་བཅུ་གསུམ་མ། འཇམ་དཔལ་གསང་ལྡན། གཟུངས་ཆེན་གྲྭ་ལྔ།
སྤྱན་རས་གཟིགས་ལྷ་མངས། གདུགས་དཀར་ཅན། རིགས་གསུམ་སྤྱི་དབང། ཨ་ར་པ་ཙ་ལྷ་ལྔ། མི་འཁྲུགས་པ་ལྷ་དགུ། གཟའ་ཡུམ་ཟུར་བཀའ་རྣམས་ཀྱི་དབང། འཇམ་རྡོར། བདེ་མཆོག་མཁའ་འགྲོ་རྒྱ་མཚོ། བཤེད་དམར་བཅུ་གསུམ་མ་རྣམས་ཀྱི་རྒྱ་གཞུང་མཐའ་དག་གི་ལུང་སྩོལ་བར་མཛད་པའི་ཆོས་ཐུན་ཕན་ཚུན་མ་ཆག་པར་ཉན་པ་དང།
སྔར་བྱིས་པའི་དུས་ཀྱི་བླ་མ། བྱང་སེམས་རིན་པོ་ཆེ་སྐ་རགས་གནས་ཨ་མས་ཁྱིམ་དུ་སྤྱན་དྲངས་

འདུག་པ་ལ། ཉིན་རེ་བཞིན་བཀའ་གདམས་གླེགས་བམ་གྱི་ལུང། རྗེ་ཡབ་སྲས་ཀྱི་ཐུགས་དམ་མ་གྲོལ་གསུང་ཚང་བར་ཞུས། དེ་ནས་དཔོན་སློབ་ལྷན་དུ་སྐྱེས་མདུན་གྱི་དགོན་གནས་སུ་རྒྱུད་གསུམ་གྱི་འཆད་བཤད་ཙམ་གྱིས་ཆོས་ཐུན་མ་ཆགས་ངོས།
གཙོ་བོར་ཡབ་སྲས་ཐུགས་ཕབ་པའི་གསུང་འཕྲོས་འབའ་ཞིག་གིས་དུས་འདའ་བར་མཛད། ཕྱིས་བསམ་པས་དེ་དུས་ཀྱི་གསུང་རྣམས་མ་འོངས་པའི་གནས་སྒྲིབ་མེད་དུ་གཟིགས་པའི་ལུང་བསྟན་ཁོ་ནར་འདུག་ནའང།
ངེད་རང་འཁོར་བས་བཅིངས་པའི་མཁན་པོའི་མིང་བཏགས་དེས་དབྱར་གནས་ཀྱི་གཙོ་བོ་ལ་འབོད་མི་དེས་དྲག་གིས་བསྐུལ་ནས་ཡོངས། དབྱར་སྔ་མ་ནས་ཁས་བླངས། ཆོས་རྗེ་པའི་བཞུགས་ཁྲིའི་སྟེང་དེ་ཉིད་ནས་སྔ་ཕྱིའི་ཆོས་ཐུན་མ་ཆག་པར་པཎ་ཆེན་ཆོས་རྗེའི་བསླབ་བྱ་ཆེན་མོ།
གླེང་འབུམ་དང་སྦྱར་ལུང་སྡེ་བཞི་ལག་ཏུ་བཞག་པ་ལྟ་བུའི་ཟབ་བཤད་བྱས། དོན་བསྡུར་དྲུང་ནས་རིན་པོ་ཆེའི་གསུང་རྒྱུན་བསླབ་བྱ་ཟིན་ཐུན་དུ་སྤར།
སྔ་ཆོས་ལ་མདོ་རྩའི་དཀའ་འགྲེལ་ཉི་མའི་ཤིང་རྟ་དང། རྒོངས་ཆོས་ལ་ལས་རྒྱvc: བརྒྱའི་ཊིཀྐ་ཟླ་བའི་ཤིང་རྟ་བ་དན་དཀར་པོའི་རྔ་དབྱངས་སུ་གྲགས་པ་དེ་གཉིས་ཀྱི་ལུང་ཙམ་བཀླགས།
གཞི་གསུམ་ཆོ་ག་བདུད་རྩིའི་རོལ་མཚོའི་ཕྱག་ལེན་འཁྲུལ་མེད་དུ་འདོམས་པའི་སློབ་དཔོན་མཁས་པའི་དྲུང་དུ་སྒྲོ་འདོགས་བཅད། ཡིད་ཆེས་ཆན་བུར་བཏབ་པའི་སྔོན་བསུ་ཡོད་པ་དེ་ཇི་ལྟ་བར། དུས་བཟང་དང་སོ་སོ་ཐར་པའི་མདོ་འདོན་པ་རྣམས་བསྟན་པའི་མིག་རྒྱན་ལ་ཕན་པའི་གསལ་དག་སྙན་གསུམ་ལྡན་པས།
ཤེས་ལྡན་སྐྱེ་བོ་ངང་གིས་ཡིད་འཇུག་པའི་ལེགས་བྱས་སྤེལ། དབྱར་གནས་རིང་དྲུང་པ་ཆོས་རྗེའི་དྲུང་ནས།
བཀའ་འབུམ་པོད་བཞི་མའི་ལུང་གནང་ཞིང།

འདི་གལ་ཆེ་བ་ཡིན་གསུང་དབང་བཞི་ངོ་སྤྲོད་ཀྱི་ལག་བཅངས། དབང་བཞི་བསླབ་པ་གསུམ་ལྡན་གྱི་དམིགས་པ། སྦས་བཤད་ཐུགས་རྡོ་རྗེ་དང། ཕོ་བྲང་ལྔའི་ཉམས་ལེན། རླུང་བྱོར་གྱི་འཁྲུལ་འཁོར་ཞལ་ཞེས་མ་ལུས་པ།
བརྡ་དོན་གསལ་བའི་ཁྲིད། རྨི་ལམ་སྦྱོང་སྤེལ་གྱི་གནད་འདོམས། ཆོས་སྐྱོང་གི་སྐོར། རྗེ་ཉིད་ཀྱིས་བདག་ཆེན་བློ་གྲོས་པ་ལ་གསན་པ་རྣམས་ལྷུག་པར་སྩལ། དབྱར་གྱི་དགག་དབྱེ་བགྱིས། ལྗོངས་རྒྱུ་ལ་རྗེ་ཡབ་སྲས་ཀྱི་བཀའ་ལུང་ཆེན་གཏད་གནང་ནས་ཆོས་སྡིངས་སུ་ཕྱིན།
བདེ་མཆོག་དྲིལ་བུ་ལྷ་ལྔ། ལྭ་ཝ་པའི་ལྷ་བཅུ་གསུམ་མ། བདེ་མཆོག་བོང་བུའི་ཞལ་ཅན་གྱི་དཔལ་སྡོམ་པ་རྣམས་ཀྱི་དབང་བཀུར་བ། བདེ་མཆོག།
འཇིགཡ་བྱེད་ཀྱི་སྔགས་བཏུའི་བྱིན་རླབས། ཆོས་རྗེ་པཎྜི་ཏས་མཛད་པའི་བྱང་ཆུབ་སེམས་དཔའ་བྱམས་པ་དང་ནོར་བཟང་གི་རྟོགས་བརྗོད། ལྷ་བླ་མ་ཡེ་ཤེས་འོད་ཀྱི་རྣམ་ཐར། དཔལ་ལྡན་ས་སྐྱ་ལ་ཆེད་དུ་བརྗོད་པ་དབང་པོའི་ཉེར་འཚོ་རྣམས་ཀྱི་ལུང་དང།
རབ་གནས་ཀྱི་རྒྱུད། གསང་སྤྱི་རྒྱུད། དཔའ་བོ་གཅིག་གྲུབ་རྣམས་ལ་བཤད་པ་མཐའ་ཆོད་ཤིན་ཏུ་རྒྱས་པ། ཐུགས་མཉེས་བཞིན་པའི་ངང་ནས་སྔོན་གྱི་ལོ་རྒྱུས་དཔག་ཏུ་མེད་པ་དང་སྦྱར་གནང་བས།
ཆོས་ཐུན་ཇི་ཙམ་རིང་བ་ལ་སུན་པ་མེད་ཅིང། གྲོལ་བ་ལ་ཕང་སེམས་ཆེ་བ་ཤ་སྟག་བྱུང། ཆོས་སྡིངས་སུ་བཞུགས་དུས། རྗེ་རོང་པའི་དྲུང་གིས་འཕྲལ་གྱི་གོ་རེ་མེན་ཕལ་མོ་ཆེ་ཡང་འཇགས་པར་བགྱིས།
སྔར་ཀུན་སྤངས་རིན་པོ་ཆེ་ལ་མགོན་པོའི་ནང་ཁྲིད་ཀྱི་ཞབས་མ་ཐོབ་པ་དེས་མེས་ལ་རྩེར་བར་ཡོད་པས། རྗེ་སངས་རྒྱས་རིན་ཆེན་གྱིས་མཛད་པའི་ཡིག་ཆའི་སྟེང་ནས་རྫོགས་པར་ཐོབ།
སྟོན་སེར་སླར་ཡབ་སྲས་ལྷན་དུ་སྨོན་ཐང་དུ་ཕེབས། ཤར་

ཕྱོགས་ཀྱི་དཔོན་སློབ་རྣམས་ཕྱིར་ཨེ་ཝཾ་དུ་ཐེགས་པའི་རྫོང་ཆོས་དུས་འཁོར་སྡོམ་ཆེན། རྣམ་འཇོམས་མ་ཎི་བཛྲ། འཇིགས་བྱེད་ཞེ་དགུ་མའི་སྟོད་ལས་སྨད་ལས་ཀྱི་དབང་གོ་གཉིས། དེ་དག་གི་ཡིག་ལུང་མཐའ་དག་གནང་བའི་ཕྱག་ཕྱིར་ཐོབ།
རྗེ་ངོར་ཆེན་ཤར་ཕྱོགས་མ་ཐེགས་ཁར། ཐུགས་ནང་བསྟན་གྱི་བཀའ་བཀོད། བདུད་རྩི་རིལ་བུའི་གནང་སྦྱིན། རྟེན་འབྲེལ་གྱི་བསྒྲིགས་ཕྱོགས་ཆེ་བའི་གནས་ཡོད་གསུང། སྔར་ཐོབ་ཀྱང་རྒྱལ་བ་དོན་ཡོད་གྲུབ་པར་བསྒོམ་པའི་བླ་མའི་རྣལ་འབྱོར།
ཚར་གསུམ་ཁུག་པའི་བྱིན་རླབས་ཞར་བྱུང་མན་ངག་དྲུག་དང་བཅས་པ་སྐྱར་ནས་བསྩལ། ཟླ་མེད་པའི་ཐུགས་རྗེས་གཟུང། དཔལ་ཨེ་ཝཾ་ཆོས་ལྡན་ཉིད་དུ་ཕེབས་ནས་ཡར་ཕྱོགས་འཕྲོས་གཏམ་བྱུང་རེས་ཀྱིས་ངེད་རང་གི་མིང་ནས་འབོད་པར་མཛད།
ཁོང་ལ་དགོས་ན་སྙིང་སླངས་ཀྱང་སྟེར་ནུས་པ་ཙམ་འདུག་གསུང། དགྱེས་པའི་བཀའ་ལུང་འཇེན་པ་ལན་ཅིག་མ་ཡིན་པར་བསྩལ།
བླ་མའི་ཐུགས་ཟིན་གྱིས་སྡུག་ཡུས་ཆེན་པོ་ཡོད། ཕྱིས་ལོ་བཅུ་ནས་ཇོ་མཇལ་ལ་ཡོང་དུས། ཡུམ་ནས་ལམ་མི་ཆགས་རྗེ་དྲུང་བསྙགས་ཡོང་བས། གཞན་ངོར་སྐུ་ཁམས་ཤིན་ཏུ་དུབ་པ་འདུག། ཁྱེད་མེས་པོ་ཤི་མཚམས་ཕ་བསྙགས་པ་ཁྲེལ་མ་ལོག་པའི་དམ་ཚིག་ཡིན་གསུང།
ལམ་དུས་ཀྱི་གསོ་ཆོག་གནང་དུས་ཕྱག་གསེར་སྲང་གང་གི་འབུལ་བ་ཕུལ། སྙུང་བའི་སྟབས་ན་ཞབས་དབང་སོགས་ནི་མི་གནང་འདུག། དཔོན་པོ་མཇལ་བའི་རྗེས་མ་དེ་ཉིད་ཡིན།
སྤྲེལ་ལོའི་སྟོན་དེ་དྲུང་པ་ཆོས་རྗེས་བཀའ་ཞལ་མཁྱེན་གྱི་ཚུལ་དུ། ན་ནིང་བར་དབུས་གཙང་ཕྱོགས་སུ་ལོ་ལྔ་བསྡད་པའི་སློབ་གཉེར་དེ་ལས། ལོ་གཅིག་གི་ནན་ཏན་འདིར་འབད་པ་ངོས་རྔོ་ཐོགས་པ་ཞིག་བྱུང།
རེ་ཞིག་

འདིའི་རྒྱུན་འཐུད་པའི་བསླབས་སྦྱངས་བྱེད་རྩིས་ཁོ་ན་ཡིན་ཅིང། ཆོས་རྗེ་བྱམས་པ་གླིང་པའི་དྲུང་ནས་ངེད་ལ་ཡང་ཁྱེད་མདོ་སྔགས་ཀྱི་ནན་ཏན་ཁོ་ན་འཇུར་དགོས་པའི་ཐུགས་ཚའི་རྟིང་བཀུལ་ཡང་གནང་བྱུང་ནའང།
ཁྱོད་ཀྱིས་ཤེས་ན་ཆོག་པའི་དགེ་བཤེས་ཀྱི་འཛིན་ཚུགས་མ་ཤོར་བའི་ཐོས་བསམ་བསྒོམ་གསུམ་ཐུན་དུ་བཅད། ཉིན་མཚན་ཁོར་མོར་སྒྲུབ་པའི་དམིགས་རྐྱེན་གང་ཡང་མ་ལོབས་པར། མ་ཤེས་ཀྱང་ཆོག་པའི་བསྐང་གསོ་དང་རྔ་བརྡུངས་རྣ་བ་རྩེད་པའི་སྦྲམ་སིལ་འདི་ཙམ་བཀག་ཀྱང་མི་ཁོགས།
བསྙེན་སྒྲུབ་བཟླས་གསུམ་ཅིག་མ་སོང་བའི་བོན་ཁྱེར་འདིས། བར་ཆད་ཀྱི་འཇུག་སྒོ་ཆེན་པོར་སོང་དགོས་འདུག་པས། དགུན་ངོ་འདི་གཞི་བསྙེན་བྱེད་པའི་ལུགས་ཀྱིས་གསུང་བ་ཐོབ་ཕེབས་ཤིང།
སྔར་གསེར་མདོག་ཅན་དུ་ཀུན་སྤངས་རིན་པོ་ཆེས་ཆོས་སྐྱོང་གི་གཏོར་སྒྲུབ་བསྐང་གསོ་གནང་བའི་ཕྱག་ཕྱིར་ལན་འགའ་ཕྱིན་པས། དབྱངས་དང་ཆོག་བསྒྲིགས་རྣམས་བཅོལ་པོ་བླངས་པ་ལྟར།
ཟུར་ཙམ་ལ་ལོན་བྱུང་བ་སེམས་དྲངས། བྱང་ངམ་རིངས་སུ་བསྡོད་རིན་དང། ཡུལ་དུ་ཡང་དབྱངས་དང་རྔ་བརྡུངས་ཁོ་ན་ལ་བློ་གཞོལ་བས། མཚན་གང་རྔ་བརྡུང་བ་ཡང་ལན་མང་དུ་བྱས།
མཆོད་གཏོར་བློ་ཡུལ་ལས་འདས་པ་བཤམས། གྲོགས་མི་རེ་རེ་གཉིས་གཉིས་ལས་མེད་ཀྱང་རྔ་སྒྲས་ནང་ཐམས་ཅད་གང་བ་འདྲ་བ་ཡོང། ཁྱད་པར་ཆོས་སྐྱོང་གི་བཀའ་བསྒོ་དང། ཕྲིན་ལས་ཞུ་བའི་ཚེ། མདུན་ན་མངོན་སུམ་དུ་བཞུགས་ཡོད་པ་འདྲ་བའི་བསམ་པའི་ཟིལ་དང།
ལུས་ཉམས་བན་མ་བུན་མ་ཡོང་བ་ཡོད། དེ་རང་གི་རྒྱུན་འཇགས་ན། མིང་ཆོས་སྐྱོང་གི་གྲུབ་ཐོབ་ཏུ་གྲགས་པའི་ཟོག་པོ། དགྲ་ལས་ཀྱི་ཤི་ཚད་རང་གིས་བསད་པར་

རློམས་པའི་སྡིག་ཅན། འཁྲུལ་སྣང་ལ་ཚད་མར་འཛིན་པའི་ལོག་ཤེས་ཅན་ཅིག་ཡོང་བ་ཡོད་དེ། མར་ཐར་པའི་ལམ་སྟོན་དེས་ངན་འགྲོའི་སྒོ་དང་གཅིག་པུ་བཀག་པའི་དྲིན་ཡང་ལོན་པ་མེད། དེ་ལོ་དྲུང་པ་ཆོས་རྗེ་ཉིད་ཀྱིས་སྒྲུབ་ཁང་དུ་ཉིན་རེ་བཞིན་ཕེབས།
རྒྱུ་ལམ། འཆག་མེད་ཁྱི་ཁ་གསོ་བསྩལ་མཚམས། ཤིན་ཏུ་བཅད་བྱ་དམ་པ། ཐུན་མཚམས་སུའང་མི་ཚིགས་གཏན་མི་འདྲེ་བ། དགོས་བྱའི་བརྡ་སྦྱོར་ཡོད་ནའང་སཾ་བྷོ་ར་ཁོ་ན་ལ་བརྒྱུད།
གཡོག་གཅིག་ལས་མི་སུ་ལ་ཡང་མི་འཕྲད་པའི་དབེན་པ་བསྟེན་ཅིང། དེ་སྐབས་ཀྱི་གནང་ཆགས་ཀྱིས་སྐྱབས་འགྲོའི་རྟིང་བསྐུལ་འཚང་འབྲུ་འབའ་ཞིག་གི་བཀའ་ཐོས་གཡེང་བ་མེད་པར་གཅུན། ཟླ་ངོ་དགུའི་རིང་ལ་ཁ་གསོའི་སྦྱིན་སྲེག་དང་བཅས་པ་བར་ཆད་མེད་པར་མཐར་ཕྱིན་མཚམས།
སྒྲུབ་སྐྲ་འབུམ་པ་ལ་ཕྱིན་པས། དྲུང་པ་ཆོས་རྗེ་ཐུགས་ལྷག་པར་དགོད་པའི་འཛུམ་ཞལ་དང་བཅས། ལོ་ཚོད་དང་བསྟུན་པའི་སྙིང་རུས་ཀྱང་དགའ་ཚད་འདུག།
ད་རྡོ་རྗེ་སློབ་དཔོན་ཆེན་པོའི་གནས་ཐོབ། རྔ་བརྡུངས་ན་སྐབས་སུ་བབ་པའི་དུས་བཏོལ་བ་ཡིན་ཏེ། སྤྱང་ཨ་ཕོའི་ཡུག་ས་ལྟར། སྔར་དོས་དྲག་གྲགས་པས་ད་ཇི་ལྟར་ཡོང་ངམ་གསུང།
དེ་ཇི་ལྟ་བ་བཞིན་ཕྱིས་རིམས་ཀྱིས་སྤྲོས་བཅས་ཀྱི་བྱ་བ་ལ་ཡིད་མི་འཇུག་པའི་ལེ་ལོར་སྤྱོད་པ་ཞིག་བྱུང། སྐབས་དེར་ཞག་འགའ་ལུས་གསོ་བ་ཚུན་གྱི་མཚམས་མ་གྲོལ་བར་གུང་ཇའི་སྐབས་སྐུ་མདུན་དུ་ཇོ་བོའི་ཆོས་ཆུང་བརྒྱ་རྩ།
ལམ་ཡིག་ཆེ་ཆུང། སོ་སོར་ཐར་པའི་མདོ། བུ་སྟོན་ཐམས་ཅད་མཁྱེན་པའི་འདུལ་བའི་ལས་ཆོག་རྣམས་ཀྱི་ལུང་ཞུ་བ་སོགས་ཟླ་ཕྱེད་ཙམ་དབེན་པ་བསྟེན་མཚམས། མཁན་རིན་པོ་ཆེའི་འབོད་མི་རྐང་བཙུགས་གནང་བྱུང་བས།
སྐྱེས་མདུན་

དགོན་སར་ཕྱིན། བསྐྱེད་རྫོགས་སྦྲགས་པའི་གཤེད་དམར་སྤྲོས་མེད་ཀྱི་ཁྲིད། བིརྭ་པའི་གཞུང་བརྒྱད། གློ་བོ་ལོ་ཙཱ་བའི་ཡིག་ཆ་མཐའ་དག། དོལ་པོ་དབང་བརྩོན་སོགས་ཀྱིས་ཟིན་བྲིས་རྒྱས་པར་ཐོབ། ཁྱད་པར་ཐུབ་པ་དགོས་གསལ།
སྡོམ་རིག་རྣམ་པ་གཉིས་རྣམས་ལ་ས་སྐྱ་པཎ་ཆེན་གྱི་གསུང་ཐོར་བུ་བས་རྒྱན་པའི་ཞུབ་འགྲེལ། འཐེབ་སྦྱོར་སྤྱི་གནས་གནང་ཞིང། ཡང་དགོས་རིག་གཏེར་རང་འགྲེལ་གྱི་སྐྱར་ཆོས་ནན་ཆགས་འཇམ་དབྱངས་ཤེས་རབ་རྒྱ་མཚོས་ས་པཎ་ལས་དངོས་སུ་གསན་པའི་བཤད་རྒྱུན་ཐུན་མོང་མ་ཡིན་པ་དགེས་པར་སྩལ།
དེ་མཚམས་དྲག་པ་ཉུང་བསྡུས་ཁོ་ན་ལ་ས་པཎ་གྱིས་དབྱིག་གཉེན་ལས་དངོས་སུ་གསན་པའི་མཛོད་ཀྱི་བཤད་རྒྱུན་སོས་སྟོན་པཎ་ཆེན་ནས་བརྒྱུད་པའི་ལུང་བཤད།
ཨིནྡྲ་མཁའ་སྤྱོད། ནཱ་རོ་མཁའ་སྤྱོད། མཻ་ཏྲི་མཁའ་སྤྱོད་དེ་ས་སྐྱ་པའི་མཆོག་སྒྲུབ་པའི་དམར་མོ་སྐོར་གསུམ་གྱི་བྱིན་རླབས་ཡག་ལུང་སོ་སོ།
ཨོཾ་གསུམ་མའི་སྔགས་བཏུ། ཚོགས་མཆོད་བྱིན་རླབས། སྔགས་ཀྱི་དེ་ཁོ་ན་ཉིད་ཀྱི་རྗེ་བཙུན་གྲགས་པའི་ཡིག་ཆའི་ཞལ་ཤེས་ཆོས་རྗེ་པཎྜིཏས་མཛད་པའི་དམིགས་པ། རྩ་དབུ་མའི་ཉམས་ཁྲིད། བླ་མ་བསམ་གཏན་འོད་ཟེར་བས་བལ་པོ་མཧྣvc:
མཧཱབོ་དྷི་ལ་གསན་པའི་བདེ་མཆོག་བོང་ཞལ་མའི་རྫོགས་རིམ་དམིགས་ཕྲན་དེ་ཉིད་མངོན་བརྗོད་བླ་མའི་རྒྱུད་དང་སྦྱར་བའི་སྒོམ་བྱ། མགོན་པོ་ཕྱག་བཞི་པའི་ཕྱི་ནང་གསང་གསུམ་གྱི་རྗེས་གནང་དབང་བསྐུར།
སྒྲུབ་སྐོར། ཕྲིན་པོད། རྒྱབ་རྟེན་མགོན་པོ་སྔོན་བྱུང་གི་རྒྱུད་ལུང། རྒྱུད་ནས་བཤད་པའི་མགོན་པོ་དཀར་པོའི་ཚེ་སྒྲུབ་རྣམས་གནང་མཚམས། རྣམ་རྒྱལ་ཆོས་སྡེར་དུས་ཆོས་ཀྱི་ཕར་ཚད།
རོང་ཊཱིཀ་གི་གཏོང་ཆོས། རྗེ་རོང་སྟོན་གྱིས་མཛད་པའི་

འབུམ་ཊཱིཀ་ཚང་བའི་ལུང། དེ་དང་འབྲེལ་པར་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་བདེ་བའི་འབྱུང་གནས་སྟེང་དགའ་ལྡན་ལྷ་ཡུལ་ནས་བརྒྱུད་པ། ལོངས་སྤྱོད་ཀྱི་འབྱུང་གནས་འོག་ཀླུ་ཡུལ་ནས་བརྒྱུད་པ།
རིག་པའི་འབྱུང་གནས་ཤར་ཕྱོགས་བྷམ་ག་ལའི་ཡུལ་ནས་བརྒྱུད་པ། ཡོན་ཏན་གྱི་འབྱུང་གནས་ལྷོ་ཕྱོགས་བྷེ་ཏའི་ཡུལ་ནས་བརྒྱུད་པ། བྱིན་རླབས་ཀྱི་འབྱུང་གནས་ནུབ་ཕྱོགས་ཨོ་རྒྱན་ནས་བརྒྱུད་པ། ངོ་མཚར་གྱི་འབྱུང་གནས་བྱང་ཕྱོགས་བི་ཤྲཱ་ཀོ་ཊ་ཙན་དན་གྱི་གླིང་ནས་བརྒྱུད་པའི་བཀའ་བབས་དྲུག་པོའི་སྙིང་པོའི་དོན་ཐམས་ཅད་ཀྱི་བཅུད་བསྡུས་ནས་སྟོན་པའི་དོན་ཁྲིད་ཡིད་ཆེས་ལྡན་པ་ཐོབ་པའི་རྗེས།
རང་གི་དགོན་པར་དབྱར་གནས་ཀྱི་གཙོ་བོ་ལ་སྔར་བཞིན་ཕྱིན། སྔ་ཕྱིའི་གཏོང་ཆོས་སྡོམ་གསུམ། ས་པཎ་ཉིད་ཀྱི་རང་མཆན། ལྷོ་དམར་གཉིས་ཀྱིས་མཆན་སྣ་སྲིངས་པའི་སྟེང་དུ། དམར་དང། སྲོ་ལུང་ཀུན་སྨོན་གྱི་ས་དཔྱད་བཅུག།
འདུལ་བ་སེང་གེའི་ཕྱོགས་སྔའི་ངོས་འཛིན་གྱི་གཟེར་བཏབ། ཕྱོགས་བཅུའི་སངས་རྒྱས་ལ་ཞུ་ཕྲིན། ཆག་ལོ། ཞང་ལོ། གློ་བོ་ལོ་ཙཱ་བ། བཀའ་གདམས་དོ་སྐོར་མ། བཀའ་བསྡམས་vc: གདམསནམ་མཁའ་འབུམ།
རྟོགས་ལྡན་རྒྱན་པོ། རྟོགས་ལྡན་ཕྲུ་མ་སོགས། ཆོས་རྗེ་ས་པཎ་དང། ཆོས་རྒྱལ་འཕགས་པ་ལ་སྡོམ་གསུམ་རབ་དབྱེ་མ་བརྟེན་ནས་དྲིས་པའི་དྲིས་ལན་མ་ལུས་པ་ཕྲ་ཚོམས་བཀོད་དེ། ས་པཎ་ཉིད་ཀྱིས་མཁས་པ་འཇུག་པའི་སྒོར་ཇི་ལྟར་གསུངས་པ་ལྟར།བློ་ཆེན་ཟབ་ཅིང་རྒྱལ་ཆེ་སྟེ༎བློ་དམན་གོ་བདེ་གཟུང་སླ་བ༎དེ་ལས་ཟློག་ན་མཁས་རྨོངས་ཀྱིས༎སློབ་མ་དགའ་བ་བསྐྱེད་མི་ནུས༎ཞེས་པའི་མན་ངག་ལས་འབྱུང་བ་ལྟར།
སྤྱི་བཤད་དུ་ཚད་ཐུབ་འགྲེལ་ཆེན་བཞིར་བཏགས་པ།

ལྷ་བཙུན་བསམ་ཡས་པ། སྤོས་ཁང་པ་རིན་ཆེན་རྒྱལ་མཚན། ཀུན་མཁྱེན་སྒ་གདོང་པ་ཆེན་པོ། ལས་ཆེན་གཞོན་ནུ་སེང་གེས་མཛད་པ་བཞི་དང། བྱང་པ་དཀོན་མཆོག་གྲགས་ཀྱིས་སོ་ཐར་བྱང་སེམས་ཀྱི་རྒྱས་བཤད། བུ་སྟོན་རིན་པོ་ཆེའི་ས་འབྲིའི་ཤན་འབྱེད།
ཡང་དགོན་པའི་སྡོམ་གསུམ་ཞུས་ལན་སོ། པཎ་ཆེན་འཇིགས་མེད་གྲགས་ཀྱི་སྡོམ་གསུམ་སྒོ་དབྱེ། སྒྲ་པ་ཤེས་རབ་རིན་ཆེན་དང། མི་ཉག་ཆོས་གྲགས་དཔལ་བཟང་གིས་ཊཱིཀྐ་རྣམས་ཀྱིས་མི་འདྲ་བའི་ཁྱད་པར་སོ་སོ་རྣམས་བཤད་པའི་རྣམ་གྲངས་སུ་བཀོད།
པཎ་ཆེན་ཆོས་རྗེའི་དྲི་བ་བརྒྱ་རྩའི་ལན། རྗེ་རྭ་སྟོན་པ། བཀའ་བཅུ་པ་དཔལ་ཆེན་པོ། ཉི་ཕུག་པ་སེང་གེ་བཟང་པོ། ཆོས་ཟོམ་པ་ཤེས་རབ་སེང་གེ།
རི་ཏི་སྐྱོག་ཆོས་དཔལ་བཟང་པོ། མི་ཉག་ཆོས་གྲགས་དཔལ་བཟང། སྣར་ཐང་བཀའ་བཞི་པ་ཤེས་རབ་ཚུལ་ཁྲིམས། ཀུན་མཁྱེན་བསོད་ནམས་སེང་གེ། སློབ་དཔོན་ཡོན་ཏན་འབྱུང་གནས་རྣམས་ཀྱི་དྲིས་ལན་དགུ་པ་དག་དང།
དྲི་བ་མཛད་པ་པོ་ཉིད་ཀྱི་སེར་ཐུར་དུ་ལན་འདེབས་གནང་བ། ཕན་ཚུན་ནང་སེལ་ཕྲ་མོ་ནས་ཤན་འབྱེད་པའི་དོགས་པའི་མཐའ་ཆོད་རྒྱ་ཆེར་འགྲེལ་བའི་ཆོས་ཐུན་ཤིན་ཏུ་རིང་བ་སྲོད་ཐོ་རངས་འཆག་མེད་དུ་བཤད་ཅིང།
ཚ་བ་ཐོན་རྗེས་རྣམ་རྒྱལ་དུ་སྒྲུབ་ཐབས་བརྒྱ་རྩ་ཞུ་བ་ལ་བསྙགས། དགོངས་ཇ་སྟེང། དྲུང་པ་ཆོས་རྗེའི་དྲུང་དུ་རྒྱུད་གསུམ་གྱི་ལུང་ཞུས། དབྱར་གནས་གྲོལ་མཚམས་དཔལ་མགོན་བྱམས་པའི་གླིང་དུ།
པཎ་ཆེན་རིན་པོ་ཆེ་དང་མཇལ་བས་ཕྱག་ཐལ་མོ་ཐུགས་ཀར་སྦྱར། ཕ་ལ་བུ་སྐྱེས་འདུག། སྡོམ་གསུམ་འཆད་པ་པོ་མང་སྟེ་འདི་འདྲ་འཆད་མཁན་མེད། ཨ་ལ་མ་ས་སྐྱ་པཎ་ཆེན་གྱི་བཀའ་བསྲུངས་ཡོད་ན་ཕྲིན་ལས་སྒྲུབ་

རན། མི་རྒན་ཤི་བའི་ཤུལ་འདི་ཟུང་ལ། འདི་ན་ལག་དྲིས་རང་དུ་བྱས་པའི་མན་ངག་སྙེ་མས་གཙོ་བྱས་རྒྱ་འགྲེལ་བཅོ་བརྒྱད་ཙམ་མཆིས་པ་འདི་དག་ལ་ཀུན་ཆུབ་པར་མཛད་པ་ཞུ། བསྟན་པ་སྤྱི་ལ་དགོངས་པའི་ཐུགས་བསྐྱེད་བཟང་པོ།
ཕྱོགས་རེ་ལ་ཨ་མ་འཐས་པའི་རྒྱ་འབག་གི་མིག་ལྟར་འཁྲུལ་ཆགས་པ་ཅིག་ངེས་པར་ཕྱག་ལེན་ལ་ཐེབས་པ་རང་དགོས། མདོ་རྒྱུད་ཐམས་ཅད་ཀྱི་རྡོ་རྗེའི་ཚིག་མ་ཚང་བ་མེད་པར་ཁ་ཕྱེ་བ་བྱང་ཆུབ་སེམས་དཔའི་འགྲེལ་པ་རྣམས་ཡིན།
འདི་དག་ལ་སྦྱངས་པ་མི་ཆུང་བ་བགྱིས་ཀྱང། ད་ཁ་རྒས་ངེད་ཀྱིས་འབུལ་ཐུབ་པའི་སྐལ་བ་མི་འདུག། དབུས་གཙང་དག་པའི་ཞིང་ཡིན་པས། དེར་དཀའ་ཚེགས་ལ་མ་འཛེམས་པར་གསན་སྦྱོངས་མཐར་ཕྱིན་གནང་དགོས།
ས་སྐྱ་པ་རང་སྣང་གི་ཆོས་ལ་རང་ཡུལ་ལས་ལྷག་པ་བཙལ་བས་མི་རྙེད་ཅིང། དངོས་གྲུབ་ཀྱི་རྩ་བ་རྡོ་རྗེ་སློབ་དཔོན་ཆོས་རྗེ་མཆོག་གྲུབ་པ་ཉིད་ལ་བསྙེན་པ་ལས་ལྷག་པ་མེད་པས།
དེ་ལ་སྔོན་རྗེ་བཙུན་གྲགས་པས་ས་པཎ་ལ་གདམས་པ་ལྟར། ཁུ་བོའི་འདུ་ཤེས་ལས་ཟློག་ནས་སངས་རྒྱས་སུ་གཟིགས་པའི་རྟེན་འབྲེལ་མ་ལོག་པ་འཚལ་གསུང་བ་དང་བཅས་ཆོས་ཀྱི་མཛད་པ་མཐར་ཕྱིན་པའི་དགའ་སྟོན་ཡིན་ཅེས་རྟེན་ཁེབས་བཟང་བསྒྲིགས་ཤིན་ཏུ་ལེགས་པ་ཅིག་གནང་སྦྱིན་བསྩལ།
དབྱར་སྨད་རྣམ་རྒྱལ་ཆོས་སྡེར་སྐྱས། ལམ་འབྲས་ཆ་ལག་ཐོར་ཙམ་ཞིག་དང། ཕྱག་རྡོར་འཁོར་ཆེན་གྱི་དབང། རྒྱུད་འགྲེལ་བཤད་ཛ་ཝ་རིའི་རྒྱ་གཞུང་བཅོ་བརྒྱད་ཀྱི་ལུང།
རྣལ་འབྱོར་བཞི་ལྡན་གྱི་དམིགས་པ། ཕུར་པ་ས་ལུགས་ཀྱི་སྟོད་ལས། སྨད་ལས་ཀྱི་དབང། སྨད་ལས་རིམ་སོགས་ཀྱི་ལུང། བདེ་མཆོག་ལཱུ་དྲིལ་ནག་གསུམ་གྱི་རྒྱ་བོད་ཀྱི་གཞུང་ལུང་རྒྱུན་ཡོད་དོ་ཅོག་ཕལ་ཆེ་བ།

དམར་གྱིས་མཛད་པའི་ལཱུ་ཨི་བའི་རྣམ་བཤད་ལ་སྐྱར་ཆོས་ཀྱི་ཟིན་ཐུན་རྫོགས་པར་སྐྱར་ཅག་བྱས། རྣམ་སྲས་སེར་ཆེན་ཞི་དྲག་གི་རྗེས་གནང་དང་འབྲེལ་བར། རྡོ་རྗེ་ས་འོག་གར་མཁན་མཆོག་གི་རྒྱུད་དག་ལས་བྱུང་བའི་འགྲོ་བཟང་སྙིང་པོ།
ཟངས་དཀར་ལོ་ཙཱ་བ། བུ་སྟོན་ཡབ་སྲས་རྣམས་ཀྱི་ཡིག་ཆ། རྟ་བདག་སོ་སོའི་ལས་ཚོགས་དང་བཅས་པ་དགྱེས་བཞིན་དུ་སྩལ། སྐབས་ཤེད་བྱམ་vc: བྱམསགླིང་དུ་པཎ་ཆེན་རིན་པོ་ཆེ་ལ་འཇིགས་བྱེད་ས་ལུགས་ཀྱི་དབང།
རྟོག་བདུན་ལ་ལུགས་གཉིས་ཀྱི་མཆན་བུ་སོ་སོ། འགྲེལ་པ་ཕན་ཚུན་ལ་བརྟེན་པའི་བཤད་པ། སྔགས་བཏུའི་བྱིན་རླབས། བླ་ཆེན་ཆོས་དཔལ་བཟང་པའི་ཡིག་ཆའི་སྟེང་ནས་རྭ་རྩེ་སེམས་འཛིན་གྱི་ཁྲིད།
ལས་གཤིན་འཁོར་བཅས་ཀྱི་རྗེས་གནང། དུག་དབང་རྨ་བྱ་རྒྱས་པ། རྭ་པོད་ཤིན་ཏུ་རྒྱས་པའི་ལུང་རྣམས་ཞུས། སྟོན་སེར་བྲག་དཀར་དུ་ཀྱཻ་རྡོར་ཌོཾ་བྷི་ལུགས། མཚོ་སྐྱེས་ལུགས།
ནག་པོ་ལུགས་ལ། སྐུ་གསུང་ཐུགས་སྙིང་པོ་ཀྱཻ་རྡོ་རྗེ་དང་བཞིར་ཕྱེ་བའི་དབང། གུར་སཾ་གཙོ་ཆེའི་ཆོས་སྣ་སུམ་ཅུ་དགུའི་ལུང། བདེ་མཆོག་མ་ཧཱ་མཱ་ཡའི་དབང། རྒྱུད་ཆུང་ལེའུ་གསུམ་པ་ལྷོ་མཁར་རྡོ་རྗེ་སྙིང་པོའི་འགྲེལ་པ་དང་སྦྱར་བའི་བཤད་པ།
སློབ་དཔོན་ཀུ་ཀུ་རི་པ་ཉིད་ཀྱིས་སྤྲོས་མེད་རྒྱ་གཞུང་ལྟར་སྙིང་ཀའི་དཔའ་བོ་འགའ་ཞིག་པའི་རྫོགས་རིམ་དམིགས་པ། སྒྲུབ་ཐབས་རྨོངས་པ་སྒྲོལ་བའི་བརྟག་པ།
དཀྱིལ་ཆོག་རིམ་པ་གསུམ་པ། འཕགས་པའི་མངོན་དཀྱིལ། བདེ་མཆོག་སངས་རྒྱས་ཐོད་པ། རྡོ་རྗེ་མཁའ་འགྲོ་རྣམས་ཀྱི་དབང། རྗེ་དབོན་ལྷ་སྲས་གཞོན་ནུ་ཀུན་བཟང་དབང་ཕྱུག་པའི་ཆེ་འདོན། མདོ་སྔགས་གཉིས་ཀ་ལ་གྲྭ་སྐོར་མཛད་པའི་དགོངས་པས།
སྔོན་སློབ་དཔོན་ཆེན་པོ་དྷརྨཱ་

རཀྵི་ཏའི་ཆེད་དུ་འཕགས་པ་རིན་པོ་ཆེས་མཛད་པ་ཡིན་གསུང། སྤྱི་ལྗོན་དག་ལྡན་དང་བཅས་པའི་དོན་བསྡུ་ཆུང་ངུ་རྣམས་རྩ་རྒྱུད་འཕགས་མཆན་གྱི་ཁོངས་སུ་སྦྱར་བའི་སྐྱར་ཆོས། འཕགས་པའི་ཡི་གེའི་སྟེང་ནས་དག་པ་གསུམ་གྱི་ཁྲིད།
ཏོག་གསུམ་སྐྱེ་ཊཱིཀ་དང་སྦྱར་བའི་བཤད་པ་འཁྲུལ་འཁོར། ལས་ཚོགས་སོ་དྲུག་གི་ལག་ལེན་དམར་ཁྲིད་དུ་འདོམས་པ། རྒྱ་སྟོན་དང། ལོ་ཙཱ་བ་མ་ཎི་ཀའི་ཊཱིཀྐ་གཉིས་ལའང་མཐའ་ཆོད་དུ་གནང་བའི་དགག་སྒྲུབ་ཀྱི་གནས་དུ་མ་ལ་སྤོབས་པའི་སྣང་བ་བསྐྱེད་ཅིང།
འབྲི་ཁུང་དཔལ་འཛིན་གྱི་སྔགས་ཀྱི་སྡེབས་སུ་གྲི་ནག་པོའི་སོ་འདེབས་དུག་སྦྲལ་འབར་བ། གནམ་ལྕགས་ཨུརྨོ་སོགས་ཀྱི་འབྱིན་འཇུག་གི་ཞལ་ཤེས་སྙན་བརྒྱུད།
སྐྱོ་ལུགས་ཀྱི་རྭ་རྩེ་སེམས་འཛིན། མཚན་མོ་རྒྱུ་བ་མཚན་མ་གྱེན་བསྒྲེངས་རྣམས་ལྷན་ཅིག་བསྒྲིགས་པའི་རྫོགས་རིམ་གྱི་ཁྲིད། དེ་དང་འབྲེལ་བར་རྒྱབ་རྟེན་དུ་བསྐྱེད་རིམ་གྱི་བཤད་པ།
འཇིགས་བྱེད་ཀྱི་སྒྲུབ་ཐབས། ཞི་ཁྲོ་རྣམ་རོལ། སེམས་དཔའ་བསྡུས་པ་གཉིས་ལའང་ལམ་བསྒྲིགས། རང་ལུགས་འགྲོ་མགོན་འཕགས་པའི་བླ་མ་གཉན་རིན་པོ་ཆེ་བསྟན་པའི་མཚན་ཉིད་ཇི་ལྟ་བ་བཞིན་ངེས་གཟུང་དུ་མཛད་ནས།
དེ་ལས་གཞན་པའི་གནས་ལ། རྗེ་རིན་པོ་ཆེ་བློ་བཟང་གྲགས་པའི་དཔལ་ཡབ་སྲས་ཀྱི་བཞེད་པ་རྣམས་དགག་ཡུལ་དུ་བཞག་པའི་རིགས་པའི་ཚེར་མ། རྟོག་གེ་བ་དག་གིས་བསྐལ་བརྒྱར་བསམས་ཀྱང་བློའི་སྣང་བ་ལ་འཆར་བ་མ་ཡིན་པའི་ཐལ་འགྱུར་གྱིས་མཚོན་རྣོན་པོ་དཔག་མེད་སྩལ་བ་ཡང་དྲན་ཤེས་ཀྱི་སྣོད་མི་བརྗེད་གཟུངས་ཀྱི་ཟ་མ་ཏོག་ཉིད་དུ་བཞག་པས།
ཕྱིས་འབྲས་སྤུངས་སུ་རྗེ་ཐམས་ཅད་མཁྱེན་པ་དང་མཇལ་བ་ན།
གླེང་བླངས་ཀྱི་འཕྲོས་ལ་བློ་ཡུལ་དུ་

གནས་པ་རྣམས་ཕུལ་བས། ཡ་ཡ་ཤིན་ཏུ་རྨད་དུ་བྱུང་རི་བོ་དགེ་ལྡན་པའི་དགེ་བའི་བཤེས་གཉེན་རྣམས། ཡི་དམ་རྡོ་རྗེ་འཇིགས་བྱེད་ཀྱི་གླེང་བརྗོད་ཁོ་ན་ཡིན་ཏེ། རྒྱ་གར་གྱི་སློབ་དཔོན་ཆེན་པོ་མི་བསྐྱོད་པ་དང།
གཞོན་ནུ་ཟླ་བའི་བརྒྱུད་ཀྱི་འགྲེལ་པ་ལས་བརྩམས་པའི་ཆོས་སྐད་བཟང་པོ། སྔོན་གྱི་མཁས་པ་རྭ་སྐྱོ་ཞང་གསུམ་གྱི་བཞེད་པ་ཕན་ཚུན་མ་འདྲེས་པ་འདི་ལྟ་བུའི་ལེགས་བཤད་སྔར་མ་ཐོས་པ་ངོ་མཚར་ཆེ་ཅེས་རྗེས་སུ་ཡི་རང་བ་བསྩལ།
མདོར་ན་གཤིན་རྗེ་གཤེད་དམར་ནག་འཇིགས་གསུམ་ལ་རྒྱུད་རྒྱ་གཞུང་གི་ཐོས་པ། བླ་མའི་མན་ངག་ལག་ལེན། རང་གི་བསྙེན་སྒྲུབ་ཟླས་པ་རྣམས་ཀྱི་སྒོ་ནས། འདི་ཁོ་ན་ལ་སྦྱངས་པ་འདྲ་བ་ཞིག་བྱས།
རང་གཞན་ལ་ཕན་པའི་རྨི་ལམ་གྱི་མཚན་མ་བརྟན་པོ་འགའ་རེ་ལ་བརྟེན། དྲུག་ཅུ་པའི་གཏོར་མའི་ཆོ་ག་གཅིག་གཉིས་བགྱིས་པའི་སྐབས་ཀྱང། ཁོ་བོ་ཉིད་རྡོ་རྗེ་ཁྲོ་བོ་ཆེན་པོ་ཁམས་གསུལ་vc:
གསུམnote>ལས་རྣམ་པར་རྒྱལ་བའི་རྒྱལ་ཐབས་ཀྱི་ཡ་ལད་རྣམ་པར་བཀྲ་བའི་དྲག་པོའི་རྒྱན་ཆེད་དུ་བདར་བས། ཀླུབས་པའི་ཆས་སུ་ཞུགས་ཏེ་གཤིན་རྗེ་མཐར་བྱེད་ཀྱི་བསྙེམས་པ་བརྟན་པོས། བཀའ་གཉན་གྱི་ཁྲོ་བོའི་སྤྲིན་དང་བཅས་པའི་རྡོ་རྗེ་རྣམ་པར་བརྩེན་པའི་ཁྲོ་བོ་རོལ་པ་ཆེན་པོའི་སྟབས་དང།
བགེགས་ཐམས་ཅད་རྣམ་པར་རྙེད་པའི་ཏིང་ངེ་འཛིན་དང། ཆེན་པོའི་གཟི་བྱིན་མངོན་དུ་བགྱིས་ཏེ་ལོག་པར་བལྟ་བ་མཐའ་དག་མཐར་བར་བྱས་པའི་ཟིལ་གྱིས་གཏོར་མ་བསྣུན་པ་ན།
གནས་དེར་འགོད་པའི་མི་ཐམས་ཅད་ཀྱང་ཀྱི་བུང་ཞེས་བྱེད་ལ། མིག་བསྡུད་མི་ཤེས་པ་ལྟར་ཧད་དེ་བལྟ་བ་དང། བདག་ཅག་གང་ན་འདུག་ཅེས་གཅིག་གི་ལག་པ་ལ་གཅིག་གིས་འཇུ་ཞིང།
གར་འགྲོའི་ཏོལ་མེད་པ་གོམ་པ་གྱ་

ཚོམས་སུ་འདོར་བ་ཤ་སྟག་འབྱུང་བས། གཏོར་ལམ་གྱི་ཕྱོགས་ཉིན་ལམ་གསུམ་བཞི་ཁྱབ་པར། བདུད་ཀླད་འགེམས་པའི་ཆ་ལང་དྲག་པོའི་སྒྲ་ལྟ་བུ་རྣམ་དབང་མ་ཉམས་པ་ཐམས་ཅད་ཀྱི་སྤྱོད་ཡུལ་དུ་གྱུར་པ་མངོན་སུམ་གྱི་སྣང་བ་ལས་མ་འདས་པའི་ཆོས་འཕྲུལ་ཆེན་པོ་ཡང་ཐོགས་མེད་དུ་བྱུང་སྟེ།
ཐམས་ཅད་དཔང་པོར་གྱུར་པའི་ངག་ཁོ་ན་ཡིན། དེ་ལྟར་བྲག་དཀར་དུ་ཟབ་ལ་རྒྱ་ཆེ་བའི་གདམས་པ་དེ་ལྟར་ཐོབ་ཏེ་སེམས་ཚིམ་ནས།
ཡར་ལམ་བྱམས་པ་གླིང་དུ་ཞག་འགའ་བསྡད་པའི་སྐབས། པཎ་ཆེན་རིན་པོ་ཆེའི་དྲུང་ནས་སྔར་འདིའི་དམིགས་པ་མ་གསན་ཡོད་པ་ཤས་ཆེ་གསུང། རང་བྱིན་བརླབས་ཀྱི་དམིགས་པ་ཉི་ཤུ་རྩ་དགུ། སམ་པུ་ཊིའི་རྒྱུད་དང་སྦྱར་ནས་བསྩལ་ཞིང།
མི་ཉག་པྲཉྫཱ་ཛཱ་ལའི་ཟིན་ཐོའི་འཁོར་འདས་དབྱེར་མེད་ཀྱི་དཔེ་ཞིག་ལ་ཡང་དྲིས་མལ་ཡང་དག་པའི་སྒྲོ་འདོགས་ཆོད་པའི་ཡིད་ཆེས་ཁྱད་པར་ཅན་བསྐྱེད་པར་མཛད་དེ། སླར་དྲུང་པ་ཆོས་རྗེའི་དྲུང་དུ་ཟླ་ཆོས་གཅིག་གི་རིང་ལ་མགོན་པོའི་མན་ངག་མཁས་གྲུབ་དཔལ་ལྡན་རྡོ་རྗེ་ལ་གསན་པའི་གསེར་པོད་དུ་གྲགས་པའི་རྗེ་རྡོ་རྗེ་འཆང་གི་དཀར་ཆག་ཏུ་འཁོད་པ།
མེ་འབར་མར་བཏགས་པའི་བདག་ཆེན་རིན་པོ་ཆེས་ཕྱོགས་གཅིག་ཏུ་བསྒྲིགས་པ།
རྭ་སྟོན་ཆོས་རྗེས་པཎྜི་ཏ་གྲགས་པ་རྒྱལ་མཚན་ལ་གསན་པའི་མལ་པོད་དུ་མཚན་གསོལ་བ་དེ་གསུམ་ཀའི་སྟེང་ནས་སྔར་མ་ཐོབ་པ་རྣམས་ལ་ལུང་བསྩལ་མཚམས། ཁྱོད་ཀྱིས་བླ་མ་རྣམ་གསུམ་ལ་ཐོབ་པའི་ཆོས་སྐྱོང་གི་བཀའ་རྗེས་གནང་ལུང་མན་ངག་རྣམས་ཡོངས་སུ་རྫོགས་པ་ཐོབ་པས་སེམས་བདེ།
མགོན་པོའི་བསྙེན་པ་འདི་ཤིན་ཏུ་བར་ཆད་སྡང་བས་ངེད་མ་ཤི་བ་ལ་འཁྱོལ་བ་ཞིག་དགོས་པས།
གནང་ནུབ་མན་སྔར་ཡི་དམ་

གྱི་སྐབས་ལས་ཀྱང་ལྷག་པར་འཇུར་བའི་མཚམས་དམ་པ་རང་གལ་ཆེ་ཞིང། དེང་སང་གི་ཆོས་རྗེ་རྣམ་པའི་ཕྱག་བཞེས་བསྲུང་འཁོར་ལ་བརྟེན་ནས་གནང་བ་ཡང་ཡོད་ཚོད་འདུག་ནའང། སྔར་ཁོ་བོ་རང་གི་བསྙེན་པ་བྱེད་དུས་ཡི་དམ་གྱི་བདག་སྐྱེད་སྔོན་དུ་སོང་བའི།
མདུན་བསྐྱེད་ལ་བརྟེན་ནས་བྱས་པ་ལྟར་ལག་ལེན་མ་འཛོལ་བ་གྱིས་གསུང། ཞག་གཉིས་ཀྱི་རིང་ལ་བསྙེན་པའི་བྱེད་ལུགས་ཞལ་ཤེས་ཞུས། གཏོར་མའི་བཅའ་གཞི། སྡོད་ས་ཚུན་སྤྱན་ལམ་དུ་ཕབ་ནས།
ཟླ་བ་གཉིས་ལ་བར་ཆད་ཀྱི་མཚན་མ་མེད་པར་མཐར་ཕྱིན། དེར་བཀའ་ལས། བསྙེན་པའི་རིང་མཚན་བརྟགས་ཇི་ལྟར་བྱུང་གསུང་བ་ལ། སྔར་ལས་ཡིད་ཕེབས་པ་ཙམ་ལས་མངོན་གྱུར་བ་གང་ཡང་མ་བྱུང་ཞུས་པས།
ད་ལན་གྱི་རྟགས་རྣམས་ངེད་ལ་རྨི་ལམ་དུ་གསལ་ཐག་ཆོད་བྱུང། རྗེས་སོར་ལབ། ད་ལན་སྒྲུབ་མཆོད་ཀྱི་གཙོ་བོ་གྱིས། ཕྲིན་ལས་རྒྱ་ཆེ་བའི་རྟེན་འབྲེལ་ཡོད་པས། དཀྱིལ་འཁོར་ན་ནིང་ལས་ཁྲུ་གང་གི་ཆེར་ཆུག།
རྒྱུད་ལས་འབྱུང་ཁུངས་ཀྱི་བྱེ་མ་བཤད་པ་ལྟར་སྤངས། མཐིང་ལོ་ཁྲི་སྲོགས་བཟང་མཚོན་ཁོ་ནས་བྲིས། སྤྱི་མཆོད་དང། ལྷ་སོ་སོའི་དགོས་མཆོད་རྣམས་སྔར་ལས་ཉིས་འགྱུར་དུ་སྤོར།
སྔ་ཕྱིའི་ཆོ་གའི་བར་ངག་བཅད་སེམས་འཇུར་བ་གྱིས། བདག་འཇུག་གི་དཀྱིལ་འཁོར་གཙོ་བོར་བླ་མར་བསྒོམས་པས་བླ་མ་ལ་དབང་ཞུས་པ་དང་ཁྱད་མེད་པ་ཡིན་ཞེས་བཀའ་སྩལ་པ་ལྟར་ལ་སྤུ་རྩེ་ཙམ་ཡང་མ་འཆུགས་པར་ཆོ་འཕྲུལ་གྱི་རིང་གྲུབ་རྗེས།
སླར་ཚེ་དཔག་མེད་དང། ཀུན་རིག་གི་བསྙེན་པ་གྱིས་གསུང་བ་བཞིན་ཟླ་བ་ཕྱེད་གསུམ་རིང་ཤིན་ཏུ་དོས་དྲག་པ་རང་བྱས། ས་ཁའི་ཚེས་བརྒྱད་ཀྱི་དགེ་རྩའི་སྟེངས་སུ་གྲོལ།
དེ་ནུབ་གཟིམས་ཆུང་འོག་མིན་དུ་སྲོད་ལ་

གསོལ་ཇ་བཟང་བ་རང་གཅིག་གི་སྟེང་འདས་མ་འོངས་ཀྱི་ལུང་བསྟན་བཀའ་བཀོད་དང། ཁྱད་པར་བླ་མ་རིགས་ལྔའི་བསྙེན་སྒྲུབ་ལས་གསུམ་ཞིབ་པ་ཞིག་གནང། དོ་ཞག་ཁྱོད་འདི་ཀར་ཡོད་ན་བསམ་པ་རྫོགས་པར་འདུག་ཏེ་ནའང།
གནངས་ཚེས་བཅུ་ལ་འོ་སྐོལ་གཉིས་ཀ་འབོད་མི་སླེབ་ཡོང་བ་འདྲ་གསུང་བའི་རྗེས་ལ་སེམས་འཇིགས་ཆུམ་པ་ཅིག་བྱུང། ཅི་གསུང་བ་ཡིན་ནམ་མི་ཚེ་རིལ་པོ་ལ་ཞལ་འཁྱལ་གསུང་བ་ནི་མི་དྲན་སྙམ། བློ་མ་བདེ་བའི་རྣམ་པས་དེ་ནུབ་གཉིས་ཙམ་ཡང་མ་བྱུང།
ནང་པར་ཚ་བ་ཐོན་རྗེས་གསོལ་ཇའི་སྟེང་ཞབས་དྲུང་དུ་མཇལ་བས། སྐུ་གཟི་འོད་ལང་ཙོvc: ཚོའི་དཔལ་འབར་ཞིང། སྤྱན་དཀར་ནག་ཕྱེད་པ་བལྟ་བ་བས་མི་ངོམས་པ་ལྟ་བུ་གཅིག་འདུག།
འཕྲོས་གཏམ་འབུས་ཙམ་གནང་རྗེས། མདངས་གནང་བའི་གསུང་ཆོས་ལ་སྐྱར་ཅག་ནན་ཏན་མཛད། ད་ངའི་གུང་ཐུན་རན། གྲོ་སྟེང་དུ་སླར་འཕྲད་དོ་གསུང། གསོལ་གྲོའི་སྟེང་དུ་ཡང་ཡན་ལག་བདུན་པ་མཛད་རྗེས་དང།
འབྲེལ་གང་ཡང་མེད་པར།གུང་ཐང་པ་དེ་བླ་མ་གཉིས་པ་འཚོལ༎འབྲོམ་རྗེ་ཁྱོད་ནི་ཁོ་བོ་གཅིག་པུ་སེམས༎སྦྲུལ་གྱི་ལྤགས་པ་རྗེ་ཡང་སྤྲུལ་མི་རྗེ༎ཁོ་བོ་འཆི་ཚུལ་བསྟན་ཡང་ཨ་ཏི་ཤ༎ཞེས་ཕྲལ་གསུངས་ནས་གཅེར་གཟིགས་བྱུང་བས།
ཚུགས་མི་ཐུབ་པ་ལྟ་བུའི་ལུས་ཉམས་གནན་ཀྱང་མི་ནོན་པ་ཙམ་ཞིག་བྱུང། ཟ་བའི་མདུན་པ་ཡང་མེད་པར་དྲུང་རང་ལ་བལྟ་བའི་ངང་ནས་ཇ་གྲོལ། དེའི་ནང་བར་སྐྱེས་མདུན་དགོན་པར་ནན་བསྐྱེད་གསོལ་བ་བཏབ་པའི་བདེ་མཆོག་ནག་པོའི་དབང་ད་ལན་ཡོང་གསུང།མཁན་རིན་པོ་ཆེའི་ཕྱག་ཐོ་ཕེབས་པ་གཟིགས་ཕུལ་བས༎ཞལ་འཛུམ་མཛད་ངས་ཁ་སང་རང་ལུང་བསྟན་པ༎ད་

ཁྱོད་རང་གི་ཡོད་དགུ་གོས་གསེར་མའི་སྣམ་སྦྱར་ཕུལ། སྐྱར་ཆགས་སུ་གསོལ་བ་བཏབ་པའི་དོན་ལ། རྗེའི་ཐུགས་རྗེས་གཟུང་བའི་རྟེན་འབྲེལ་ཡང་ཡང་འགྲིག་པ་དཀའ། ད་ལྟ་རང་སོང་གསུང་བ་ལ། དོ་ནུབ་འཕྱིས་པས་སང་སྔ་བར་འགྲོ་ཞུས་ནས་ཕྱིན།
བཅུ་བཞིའི་ཉིན་སྟ་གོན། བཅོ་ལྔ་ལ་དངོས་གཞི་ལེགས་པར་ཐོབ་རྗེས། དགོན་པར་ཚེས་བཅུའི་ནུབ་ནས་དྲུང་པ་ཆོས་རྗེ་ཅུང་ཟད་སྙུང་ཟེར་འབོད་མི་བྱུང། སྐུ་མདུན་དུ་བྱིན་པས།
སྐུ་ཁམས་ཅུང་ཟད་ལྟེམ་པའི་རྣམ་པ་འདུག་ནའང། སྐུ་མདངས་སྔར་ལས་ཀྱང་ཆེས་ལྷག་པར་གསལ་བར་འདུག་པས། མཇལ་བས་བློ་བདེ་བར་བྱུང། དེའི་གནངས་བཅུ་བདུན་གྱི་ཉིན་ཕྱེད་གུང་ཐུན་མཛད་གྲུབ་མཚམས།
སྤྱན་རས་གཟིགས་ཞལ་བཅུ་གཅིག་པའི་བདག་བསྐྱེད་རྫོགས་པར་གནང། བཟླས་པའི་ན་མོ་རཏྣ་ཏྲཡཱ་ཡ། ན་མཿ་ཨཱརྱ་ཛྙཱ་ན་སཱ་ག་ར་བཻ་རོ་ཙ་ན། བྱུ་ཧ་རཱ་ཛཱ་ཡ་ཞེས་པའི་ཚིག་མཚམས་འདིར། ཞི་བའི་དབྱིངས་ལ་ཐུགས་ཀྱི་དང་བ་སྟོབས་སུ་གྱུར་པའི་ཞལ་འཛུམ་པའི་མདངས་དང་བཅས་བཞིན་དུ།
བདག་ཅག་རྟག་འཛིན་ཅན་རྣམས་སྐྱོ་བ་བསྐྱེད་པའི་ཕྱིར། སྤྲུལ་པའི་སྐུ་ཆོས་ཀྱི་དབྱིངས་སུ་བསྡུ་བའི་མཛད་པ་ཐ་མ་གཅེས་མཐོང་དུ་གྱུར་པ་དེ།
བརྩེ་ཆེན་ཡབ་ཀྱིས་བོར་བའི་ཕྲུ་གུ་ཏོལ་མེད་ཉམ་ངར་ལུས། མིག་མཆིས་མ་འཛག་ཅིང་གདུང་རིན་པོ་ཆེའི་ཞབས་ལ་གཏུགས་ཏེ་མྱ་ངན་གྱིས་ཡིད་ནོན་པས་སྨྲེ་བཞིན་གསོལ་བ་འདེབས་པའི་སྐད་ཅིག་དེ་ཉིད་ལ།
ཤངས་བུག་ནས་བྱང་སེམས་དཀར་པོའི་རྒྱུན་སྒྲ་དང་བཅས་བཞི་ཐུན་ཞིག་ཏུ་བར་མ་ཆད་པའི་ལྟས་དང། ཡེ་ཤེས་གོང་འཕོ་བའི་བསེབ་ལམ་གྱིས་མི་སློབ་པ་ཟུང་འཇུག་རྡོ་རྗེ་འཆང་ཆེན་པོའི་ས་མངོན་སུམ་དུ་མཛད་

པའི་སྒྲིམ་མེད་ཀྱི་མཚན་མ་བྱང་ཆུབ་སེམས་དཔའ་མེ་ཏག་vc: ཏོགཟླ་མཛེས་ལྟར། གཞན་དུ་མ་འགྱུར་མ་ཉམས་པའི་ལང་ཚོ་དྲི་ཞིམ་པོའི་ངད་ལྡང་བ་མཐོང་བའི་རྐྱེན་གྱིས་མི་ཕྱེད་པའི་དད་པས་སྙིང་བརླན་པར་གྱུར་ཏེ།
སྐུའི་སྣང་བ་བརྟུལ་མ་ཐག་ནས་གཟིམས་ཁང་གི་ཐོག་ཏུ་ཅོད་པན་འབུལ་བ། དགུང་ཞག་གི་མཐའ་ཇི་སྲིད་བར་བཅོམ་ལྡན་འདས་དགྱེས་པ་རྡོ་རྗེའི་ཏིང་ངེ་འཛིན་གྱིས། གདུང་རིན་པོ་ཆེ་དཀྱིལ་འཁོར་བདག་པོ་དེ་ཉིད་དུ་བསྐྱེད་པ་ལ།
མགོན་པོ་དེའི་ཐུགས་གཉིས་སུ་མེད་པའི་ཡེ་ཤེས་སྤྱན་དྲངས་ཏེ། རྒྱལ་བ་རབ་འབྱམས་ཀུན་འདུས་པའི་སྒྱུ་འཕྲུལ་རྡོ་རྗེའི་སྐུར་གསལ་བཏབ་ནས། བདུན་རྣམ་པར་དག་པ་དང།
སྔ་ཕྱི་སྒོ་བརྗེ་བའི་མཆོད་པ་མར་མེ་ཉེར་ལྔ་ལས་མི་ཉུང་བ་ཉིན་རེ་བཞིན་སྟོབ་པ། དགུང་ཞག་སོ་སོ་ལ་བླ་མ་མཆོག་གི་དགོངས་རྫོགས་མཆོད་ཡུལ་མཁན་རིན་པོ་ཆེ། པཎ་ཆེན་བྱམས་པ་གླིང་པ་སོགས་དགོན་སྡེའི་བླ་མ་སོ་སོ།
དགེ་འདུན་སྐྱེ་བོའི་ཚོགས་དང་བཅས་པ་ལ་བསྙེན་བཀུར། གྲལ་འགྱེད་ཕུལ་དུ་བྱུང་བ་བསྒྲུབ་ཤིང། དེ་སྐབས་དགུང་ཞག་གི་མཐའ་ཇི་སྙེད་པར་སྤྲིན་དང་བྲལ་བའི་ནམ་མཁའ་རྡུལ་མེད་ཅིང་དག་པ་དང།
མེ་ཏོག་གི་ཆར་འབབ་པ་སོགས་མཐོང་ཐོས་ཀྱིས་ཡིད་བརྟས་པར་གྱུར། རང་གིས་ཀྱང་ཉིན་རེ་བཞིན་སྐུ་གདུང་རིན་པོ་ཆེའི་དྲུང་དམིགས་རྟེན་དུ་བྱས། དབང་བླང་བ། བླ་མཆོད་འབུལ་བ། མངོན་པར་འདུལ་བྱས་པའི་དགེ་བ་ཐམས་ཅད་མཆོག་གི་སེམས་དཔའ་དེ་ཉིད་ཀྱི་སྤྱན་ལམ་དུ་ཡོངས་སུ་བསྔོ་བའི་ཚིག་དོན་མཁས་པའི་རྣ་ཆར་འོས་པ་ཇ་འདེབས་རེའི་རྒྱུན་ལས་མི་ཐུང་བ་ཉིན་རེ་བཞིན་བསྒྲུབས།
སེམས་དག་པོས་ཡིད་གཞུངས་ཏེ་བགྱིས་པ་དེས།
ཐུགས་དམ་ངེས་

པར་བསྐུལ་ཐུབ་ཅིང་ཡོད་འདུག། བདག་རང་བསྔོ་བ་འབུལ་བར་བརྩམས་ནས་སེམས་མི་རྟོག་པའི་ངང་དུ་སོང་ཏེ། ཅི་སྐད་བྱས་མི་དྲན་པར། ཙ་ན་ཡོད་པ་ཀུན་ལ་ཁྱེད་རྣམས་ཀྱི་བལྟས་དུས་ཅི་འདྲ་བྱུང་བྲིས་པས། ཉིན་རེ་བཞིན་གསུང་གི་ཆ་འདི་ཙམ་ཞིག་ཟིན་བྲིས་སུ་འཁོད་ཐུབ་ན་ཡང་ཡིད་རེ་བ་ཡོངས་སུ་རྫོགས་པ་འདུག་སྟེ་ཞེས་སེམས་དུངས་པ་རང་འདུག།
མདོར་ན་རང་གི་སྟོབས་ཀྱིས་ཅི་འཁྱུད་གསོལ་བ་བཏབ་པའི་རིམ་པ་གཡོ་མེད་པར་བསྒྲུབས་ཤིང།
ཡེ་ཤེས་ཀྱི་སྐུ་མངོན་དུ་མཛད་པའི་གདུང་ལ། བརྙིགས་མའི་རྙོག་པའི་ཆ་ཅི་ཞིག་འཚལ་ཏེ། དྲི་ངས་པ་དང། མྱགས་པ་ལ་སོགས་པའི་རྣམ་པ་ཅི་ཡང་མེད་པར། ཚུལ་ཁྲིམས་ཡོངས་སུ་དག་པའི་དྲི་བསུང་གིས་ཁྱབ་པའི་གདུང་དེ་ཉིད་ས་ཁའི་ཉེར་ལྔ་ལ་བབ་པ་ན་ཞུགས་ལ་ཞེན་དགྱེས་པ་རྡོ་རྗེའི་ཆོ་གས་ཞི་བ་ལས་ཐམས་ཅད་པའི་ཞུགས་བླུགས་ཕུལ།
དྲི་ཞིམ་པོ་དང་བཅས་པའི་བུད་ཤིང་བཟང་པོས་ཡུད་ཀྱིས་སྦྱངས་ཏེ་ཞག་དུ་མར་གསོལ་བ་བཏབ།
གདུང་ཞལ་འབྱེད་པའི་ལས་མངོན་དུ་བགྱིས་པ་ན། སྐུ་གདུང་ཁ་དོག་སྣ་ཚོགས་པའི་རིང་བསྲེལ་གྱིས་བསྟམས་པའི་ཡིད་ཆེས་དེས། མ་རུང་བའི་སེམས་འཆང་བ་རྣམས་ཀྱང་གུས་པའི་བསམ་པ་མ་སྦྱོར་བར་མཛད།
སྐུ་གདུང་བྱིན་པ་ཚར་བཏབ། གསེར་གྱི་ན་བཟའ་དང་བཅས་དད་ཅན་ལ་རྟེན་སྐལ་དུ་འགྱེད་པ་དང། བྱིན་གསེར་འབུམ་རྣལ་རྒྱལ་མཆོད་རྟེན་གྱི་ནང་བཞུགས་བགྱིས། རབ་ཏུ་གནས་པའི་མངའ་གསོལ་ལེགས་པར་ཕུལ།
བླ་མ་བསྒྲོས་པོ་དེ་བཞུགས་རིང་ཁོང་གི་ཐུགས་རྗེས་ཡིད་བདེ་འབའ་ཞིག་གིས་འཚོ་བར་བྱུང་ཡང། རྗེ་དེ་གཞན་དོན་ལ་དགོངས་པ་ནས། བྱང་ཁོག་གི་གནས་དེའང་སྟོང་བར་སོང།
གང་ལ་རང་

བསམས་ཀྱང་ཕ་བགྲེས་པོ་དེས་བསྒྱུར་བའི་ཤུལ་དེར། བློ་སྐད་ཅིག་ཀྱང་མ་ཆགས་པར། ཕུགས་བྱ་བྲལ་ཞིག་ལ་ཡི་དམ་བཅས་འཕྲལ་ཨ་མ་དྲིན་ཅན་དེའི་སེམས་སྐོགས་དོགས་ཟོལ་མེད་སྡུག་སྲན་བསྐྱེད། སྐབས་སྐབས་སུ་ཨ་མ་འདི་ཚེ་ཐུང་ན་ཡོང་སྟེ།
འདི་གཅིག་པུ་ལས་ས་འདིར་ཆགས་པའི་རྟེན་མེད། ཕ་ཡུལ་སྤངས་པས་ཆོས་ཕྱེད་འགྲུབ་པ་རང་བདེན་པ་འདུག་སྙམ་པ་ལྷང་ལྷང་བྱུང། དེར་བླ་མ་དང་བྲལ་ཤུལ་དེས་བློ་ལྷག་པར་བརྩེར།
རེ་ཤིག་བག་ཆགས་འཐས་པར་ཡོད་པས་བྱང་སེམས་རིན་པོ་ཆེའི་དྲུང་དུ་ཕྱིན། ཟླ་ཕྱེད་བར་མ་གཅིག་ཀ་སོ་མ་རྒྱལ་ཐང་པ་ནས་བརྒྱུད་པའི་ལེ་ལག་བརྒྱད་མའི་སྐོར་རྣམས་ཚང་བར་ཞུས། དབང་བསྐུར་བྱིན་བརླབས་རྒྱ་མཚོ་ཞུས།
དོན་ཁྲིད་ཡིད་བཞིན་ནོར་བུ་དམིགས་ཀྲིད་དུ་ནོས་མཚམས། ལོ་དུས་དཀྱིལ་དབྱར་གནས་ལ་འབོད་མི་བྱུང་བས། ང་ད་ལོ་གཏན་མི་འགྲོ། ཕ་དེས་བསྐྱུར་བའི་སྡུག་ཤུལ་དེ་སེམས་ལ་གཟན་བྱས་ཐག་བཅད།
དགོན་སར་ཐུགས་མི་ཕེབས་ན་འཕྲེད་མཁར་དུ་དབྱར་གནས་འཛུགས་ཟེར་ནན་བསྐྱེད་བྱུང་ནའང། རྩིས་བཏབ་མ་བྱས་པས། མཁན་རིན་པོ་ཆེའི་ཕྱག་རྟགས་ཞིབ་བཀོད་མཛད་ནས། བླ་མའི་རྗེས་སུ་ཁྲེལ་ཡོད་ཀྱི་མྱ་ངན་བྱེད་ན་དུས་ཆོས་བཅག་པའི་དཔེ་ཡོད་དམ།
ན་ནིང་སྡོམ་གསུམ་གྱི་བཤད་པ་སྔོན་མེད་བྱུང། ད་ལོ་རིག་གཏེར་རང་འགྲོལ་vc: འགྲེལ། རིག་མཛོད་གཉིས་སྦྱོར་ལ། འཇམ་དབྱངས་ཤེས་རབ་རྒྱ་མཚོའི་རིག་ཏེར་ལ་བརྟེན།
སྡེ་བདུན་ལམ་རིམ་དུ་བསྒྲིགས་པའི་ལེགས་བཤད་འདི་སྟེང་ནས་ཤོད་གསུང། ཕྱག་དཔེ་རྣམས་ཀྱང་གནང་བྱུང་བས། བཀའ་མ་ཆོགས་པར་འཕྲེད་མཁར་དུ། བླ་མའི་བཀའ་བཅག་པར་སོང་དོགས་བྱིན།
གླེགས་བམ་མགོ་ཐོག་

ཏུ་བླངས་ནས་དཔྱིལ་བུར་ཀློག་ཚར་གཅིག་བསྒྲགས། དགེ་འདུན་རྣམས་ལ་ཐུབ་པ་དགོངས་གསལ། ཞང་མདོ་སྡེ་དཔལ་གྱི་སྒྲུང་འགྲེལ། ལྷོ་པའི་མདོ་འགྲེལ་གཉིས་ཐད་སོར་སྦྱར་བའི་ལུང་ཙམ། ཉིན་གུང་ཐུན་རེར་མ་ཆགས་པ་བཀླགས།
དགོངས་ཕྱོགས་བྱམས་གླིང་དུ་ཉིན་རེ་བཞིན་ཕྱིན། བདེ་མཆོག་ནག་པོ་པ་དང་དྲིལ་བུ་པའི་ལུས་དཀྱིལ་གྱི་དབང། དྲིལ་བུ་རིམ་ལྔའི་བྱིན་རླབས་ཁྲིད་ལུང་ཞུ་བ་ལ་ཟླ་ཕྱེད་ཙམ་སོང། དེ་རྗེས་ཁམས་འདུས་ཏེ་འགྲོལ་བ་ལ་དགོངས།
ངའི་བླ་མ་པཎ་ཆེན་བཀའ་དྲིན་ཅན་དེས་ལཱུ་ཨི་པའི་དཔལ་མངོན་པར་རྟོགས་པའི་འཇུག་གི།ཨ་ལི་ཀ་ལི་མདུན་བསམ་ནས༎རྣལ་འབྱོར་ཆེན་པོ་ངལ་བསོ་བྱད༎ཞེས་པ་ནས།བསམ་གྱིས་མི་ཁྱབ་དེ་བས་ན༎དེ་ལ་གཟུངས་ནི་ཐོབ་པར་འགྱུར་གྱི་བར་རྫོགས་རིམ་སྟོན་བྱེད་དེ་རྣམས་དང།
ཡབ་ཀྱི་རྩ་དབུ་མ་སྦྱར་བའི་ཟབ་བཤད་མཐིལ། ཕུག་པའི་བཀའ་དྲིན་ལ་བརྟེན་ཅུང་ཟད་ཡིད་བརྟས་པའི་བདེ་ཉམས་ཡོད་པའང་བྱུང།
བླ་མ་པཎ་ཆེན་ལ་ཆོས་ཐོས་པའི་རྗེས་མ་ཡང་འདི་ཀ་ཡིན། དེ་ནས་ཡང་ཉིན་ཅིག་སྐ་རག་ཏུ་རང་རྐྱང་བུས་བྱེ་མའི་ལུང་ཞུ་བ་ལ་ཕྱིན་པས། བྱང་སེམས་ཆེན་པོ་ཚ་རམ་པ་དཔོན་སློབ་ཁ་ཅིག་ལ་གསང་སྤྱོད་མནལ་ལམ་མ་གནང་བའི་མཎྜལ་འབུལ་ཙམ་ལ་སླེབ་ནས་ལྷན་དུ་ཉན།
བྱེ་མའི་ལུང་ཞུས། ཚུར་ལམ་ཨོ་རྒྱན་པདྨས་བྱིན་གྱིས་བརླབས་པའི་མ་ཐང་གི་བྱེ་ལུང་ནས། ཐེག་ཙམ་གྱི་བྱེ་ཐུམས་ཅིག་ཁུར་ནས་འོངས་པས།
ཚོམ་མི་དང་ཕྲད། དེ་མན་ཞག་ཉེར་གཅིག་དབྱར་གྲོལ་གྲོལ་བྱེ་བསྙེན་བྱས་ཅིང་གར་ཡང་མ་ཕྱིན། དགག་དབྱེའི་ཉིན་རྗེས་འབོད་མི་རྐང་གཏད་གནང་བྱུང་བས། དེ་ནུབ་མན་ཟླ་བ་གཅིག་རྣམ་རྒྱལ་དུ་བསྡད།

སྔར་དབང་བསྩལ་བའི་ལྷག་པའི་ལྷ་དེ་ཉིད། ནག་འབུམ་མལ་ཙ་བར། སུ་རངས་ལོ་ཆུང་ལུགས་གཉིས་ཀའི་ལུང། ནག་པོ་རིམ་བཞིའི་མྱོང་ཁྲིད་ཟབ་མོ་དགྱེས་བཞིན་དུ་སྩལ། སྐབས་དེར་ཁྲིད་གྲོལ་ཁར། རྗེ་དྲུང་གི་བདག་གི་ལག་ཏུ་དུང་གཡས་འཁྱིལ་ཅིག་སྩལ་ནས།
དུང་ནི་ཆོས་ཀྱི་སྒྲ་རྣམས་སྒྲོག་པའི་ཚུལ༎ སོགས་ཚིགས་བཅད་དེ་གསུང་བ་རྨི༎ མགོན་པོའི་གསེར་པོད། མལ་གྱི་སྒྲུབ་ཡིག་ཆེན་མོ། རྗེ་ཉིད་ཀྱིས་དཀར་ཆག་ཏུ་ཐེབས་གཉིས་ཀའི་ལུང་ཚང་བ།
སྐལ་ཆོག་འདོད་པའི་རྒྱལ་པོའི་སྒྲུབ་ཡིག། དམར་པོ་སྐོར་གསུམ་གྱི་པོ་ཏིར་མ་ཚུད་པའི་ཟུར་པ། རྗེ་ཕག་མོ་གྲུ་པ་ལ་གནང་བའི་ཐུན་མོངས་མ་ཡིན་པའི་གདམས་པ། སྐྱུ་རའི་མཛེ་འུར་འདོད་ཀྱི་བསྒོམ་ཆོས་པཎྜི་ཏ་གྲགས་པ་རྒྱལ་མཚན་གྱིས་ཐུགས་ཉམས་སུ་བཞེས་པ།
ཨུཥྞཱི་ཥ་རྭ་ལུགས་ཀྱི་བསྲུང་འཁོར་ཞལ་གདམས་བཙན་པོ་མཁར་དུ་བཞུགས་པ། རྣོ་གསུམ་མཚོན་དུ་བརྡུང་བ། འཁོར་ལོའི་ཇག་པ་བཀྱེ་བ།
རྡོས་དང་ཤ་བ་འབབ་པ། མགྱོགས་རྡོ་བར་སྣང་དུ་བཅག་པ། ཕྱག་མཚན་སོ་གཉིས་ཀྱི་ལས་ཚོགས། རྭ་པའི་བསམ་གཏན་ཉལ་ཆོག་གིས་མཚོན་པའི་གདམས་ངག་གཅེས་པོ་མང་དག་ཁྱོད་ཀྱི་ད་ལོའི་སེམས་བསོ་གྱིས་གསུང།
ཚེ་དཔག་མེད་དཀར་པོ་ལྷ་བཅུ་གསུམ་གྱི་དབང། ལྷ་དགུ་ལན་གསུམ། འོད་ཟེར་ཅན་ལྷ་ལྔ། ཀུ་རུ་ཀུལླེ་ལྔ། དམར་པོ་སྐོར་གསུམ་གྱི་རྗེ་vc: རྗེསགནང་ལུང་ཚང་བ། གཉན་སྒྲོལ་ཡན་ལག་དྲུག་པ།
སྒྲོལ་མ་ཉིན་ཞི་མཚན་ཁྲོ། སེང་གེ་སྒྲའི་གདོན་གྲོལ་རྣམས་བླ་མ་རྫོང་སྒོ་བས་ཞུས་པའི་ཞར་ཆོས་ལ་ཐོབ། དེ་ནས་སྟོན་པོ་འཇིགས་བྱེད་ཀྱི་ཐུགས་ཀའི་འཁོར་ལོའི་དམིགས་པ་ཞུས་ནས་ཐོག་མར་འཇིགས་བྱེད་དང་གཤེད་དམར་སྦྲེལ་བའི་གྲངས་བསྙེན་

བགྱིས་པའི་རྗེས། རང་ལོ་ཉི་ཤུ་ལོན་པ་ལ་ཐོག་མའི་གསུང་ངག་རིན་པོ་ཆེ་དགེ་འདུན་བརྒྱར་ལོངས་ལ་ཟླ་བ་བཞིའི་བར། དྲུང་པ་ཆོས་རྗེའི་གསུང་རྒྱུན་ཕྱག་བཞེས་ཇི་ལྟར་བར་ཆོས་ཐུན་གཉིས་སུ་བཅད་ནས་བར་ཆད་མེད་པར་མཐར་ཕྱིན།
ལམ་འབྲས་གྲོལ་རྗེས་ཆོས་ཡོན་རྣམས་རྗེ་དྲུང་འབུལ་བ་བསགནོ་བ་ཞུ་བ་ལ་རྣམ་རྒྱལ་དུ་ཕྱིན། དེ་ནུབ་མན་མཚམས་བསྡམས། བདེ་མཆོག་གི་བསྙེན་པའི་དབུ་བཙུགས། ཟླ་བ་ལྔ་ལ་ལེགས་པར་གྲུབ་ཅིང།
ཁྱི་ཕག་བྱི་བ་གླང་སྟག་ཡོས་ཀྱི་དཔྱིད་བདེ་མཆོག་གི་གྲངས་བསྙེན་རེ་རེ། དགུན་ལམ་འབྲས་དུས་ཆོས་བསྟན་མ་ཆག་པར་བཤད། ལོ་བཞིར་ཕུ་ཕག་ཏུ་བསྡད་ནས་མཚན་མ་ཕྱེད་བར་སྒྲོན་མེའི་འོད་ལ་བརྟེན།
ས་སྐྱ་བཀའ་འབུམ་གཙོ་བོར་གྱུར་པའི་དཔེ་བལྟ། ཡུན་རིང་ཐུང་མ་གཏོགས་བསྙེན་པའི་སྐབས་ཀྱང་མ་ཆག་པར་བལྟས། དེ་སྐབས་རྗེ་བཙུན་གོང་མ་ལྔའི་གསུང་རབ་མ་ལུས་པའི་འདི་ན་འདི་ཡོད་ཀྱི་ངེས་ཤེས་ཡིག་ཕྲེང་ཕན་ཚུན་གོང་འོག་མ་འཁྲུགས་པའི་རྗེས་དཔག།
ནམ་དགོས་གླེགས་བམ་ཞལ་ཕྱེ་འཕྲལ་རང་ལ་རྙེད་པའི་སྩོལ་མེད་ཤུགས་འབྱུང། དྲུང་པ་ཆོས་རྗེའི་དུས་ཆེན་སྟེང་གུར་བརྟག་སམ་གསུམ། གསང་འདུས་མི་བསྐྱོད་པ།
འཇམ་རྡོར། བདེ་མཆོག་ལཱུ་ནག་གང་རུང་ལོ་རེས་བྱས་པའི་དཀྱིལ་འཁོར་ལྔ་རེ་ཞལ་ཕྱེ་ཞིང། བྱི་ལོ་པཎ་ཆེན་བྱམས་པ་གླིང་པ་བདེ་བར་གཤེགས། སྔར་གྱི་ཐུགས་དགོངས་སབ་ཕྱིར་ལོ་གསུམ་གདན་ས་བསྐྱངས་པའི་རིན།
དཔལ་ལྡན་བྱམས་པ་གླིང་གི་དགོན་པར་རྡོ་རྗེ་སྙིང་འགྲེལ། ནཱ་རོ་འགྲེལ་ཆེན། འགྲེལ་པ་ཀུ་མུ་ཏི། རྣལ་འབྱོར་སྦྱོར་འཕྲེང། བདེ་མཆོག་བསྟོད་འགྲེལ། རཏྣ་རཀྵི་ཏའི་བདེ་མཆོག་འབྱུང་གི་འགྲེལ་པ།
འགྲེལ་པ་

གྲུ་གཟིང། ལྷའི་རིགས་ཀྱི་བློ་གྲོས་ཀྱི་གུར་འགྲེལ། མན་ངག་སྙེ་མ། འགྲེལ་ཆེན་དྲི་མེད་འོད། མདོ་བསྡུས་དང་པོའི་འགྲེལ་པ་ཨ་ཙ་ལ་གརྦྷས་མཛད་པ། དབང་མདོར་བསྟན་གྱི་འགྲེལ་པ་ནཱ་རོ་པས་མཛད་པ། ཏོག་བདུན་འགྲེལ་པ་སློབ་དཔོན་མི་བསྐྱོད་པས་མཛད་པ།
དགྲ་ནག་གི་འགྲེལ་པ་དཔལ་འཛིན་གྱིས་མཛད་པ། རྡོ་རྗེ་སློབ་དཔོན་གྱི་ལས་ཐམས་ཅད་ཚང་བར་སྟོན་པ་སློབ་དཔོན་ལེགས་སྦྱིན་གྱིས་མཛད་པ་རྣམས་པཎ་ཆེན་རིན་པོ་ཆེའི་ཕྱག་བྲིས་དངོས་བཞུགས་པ་དད་མོས་ཀྱིས་ཉིན་མཚན་གོར་མ་ཆག་པར་མིག་དཔེ་ཆ་དང་མ་བྲལ་བར་བྱས།
སྐབས་འགར་མཚན་རང་པོར་དཔེ་ལྟ་ལ་སོང། མར་མེ་འཛིན་མི་ཕྱིར་ཐེགས་པ་དང་ནམ་ལངས་པ་མྱམ་དུ་བྱུང་བ་གྲངས་འདས།
ཕུ་ཕག་ན་ཕྱག་དཔེ་པོ་ཏི་ཉིས་བརྒྱ་ཙམ། བྱམས་པ་གླིང་ན་པོད་གྲངས་བཞི་བརྒྱ་ཁ་འཆར་ཡོད་པའི་པོ་ཏི་རེ་རེ་བཞིན་ལན་བཅུ་ཙམ་རེ་ཞལ་མ་ཕྱེ་བ་གཅིག་མེད། སྐྱེ་ས། མཁའ་སྤྱོད་རྣམས་ཀྱི་ཕྱག་དཔེ་ཀུན་ལ་ཡང་བལྟ་རྟོག་ཡང་དག་པ་བྱས།
རྗེ་བཙུན་གྲགས་པའི་གསུང་གིས། ང་ཐོབ་རྒྱ་ཅན་མིན་ཏེ། མཐོང་རྒྱ་ཅན་ཡིན་གསུང་བ་དེ་ཉིད་ལག་ལེན་ལ་བཀའ་བ་བརྫུན་མེད་དཔང་པོ་དང་བཅས་པ་ཡིན།
བྱི་ལོའི་དགུན་རི་བོ་གསེར་ལོགས་ཀྱི་ངོགས་ཡངས་དགོན་པར་རྗེ་དྲུང་དུ་གསུང་ངག་སྒྲུབ་པ་ལུང་སྦྱིན་པའི་བར་ཞིབ་རྒྱས་སུ་སྨིན་པར་བྱུང། གྲུབ་པའི་རྒྱལ་མོའི་ཚེ་དབང་དང། གནས་ཆེན་ཆུ་མིག་བརྒྱ་རྩར་མི་གཡོ་བ་སྔོན་པོའི་ཆུས་བསྲུངས་ཞུས།
དགོན་པར་དབྱར་གནས་ལ་འོངས། བདེ་མཆོག་ལཱུ་དྲིལ་ནག་གསུམ་གྱི་དབང། ལཱུ་ཨི་སྨད་ལྔ། དྲིལ་བུ་གཞུང་གསུམ། ནག་པོ་གཞུང་དྲུག་རྣམས་ཀྱི་རྒྱ་གཞུང་སོ་སོ་ལ་བཤད་པ་རྒྱས་པར་བགྱིས་པའི་སྐབས།

བླ་མ་ཁམ་སྟོན་དཔོན་སློབ་དྲུག་ཅུ་སྐོར་གངས་རི་མཚོ་གསུམ་སྐོར་བ་ལ་བྱོན་བྱུང་བས། གཏུམ་མོ་ལྕགས་ཐང་མ་འཕོ་བ་འཇའ་ཚུབ་མ་དང་བྲེལ་བ། གྲུབ་ཐོབ་ཆེན་པོ་ཐང་སྟོང་རྒྱལ་པོའི་ནི་གུ་སྨྲ་བསམ་བརྗོད་འདས།
དཔེ་བྲིས་འཛུབ་བཙུགས་མའི་ཉམས་ཁྲིད་གཅེར་སྟོན་ཞུས། བསྒོམ་ཆོས་ཀྱིས་ཕོངས་པའི་སྐབས་ཡིན་པས་སྟོར་བ་རྙེད་པ་ལྟ་བུའི་དགའ་སྤྲོ་བྱུང། བླ་མ་རིན་པོ་ཆེ་འཁོར་བཅས་ལ་དགོངས་བཞེད་ལྟར།
ཚེ་དབང་སོགས་ལམ་གྱི་རྐྱེན་བསེལ་བྱིན་རླབས་སྒོ་དུ་མ་དང། རིན་པོ་ཆེ་པ་ཉིད་ལ་འབུལ་བ་གསེར་གྱི་མཎྜལ་མཚོན་པ་ཡང་ཕུལ། དབྱར་གྱི་དགག་དབྱེའི་མཐར་ཐུག། ལྗོངས་བརྒྱུད་ལ་རིག་བྱེད་ཀྱི་གཞུང་ལས་འབྱུང་བའི་གཾ་གའི་སྒོ་དང་ཀུ་ཤ་འཁྱིལ།བིལ་བ་ཅན་དང་སྔོན་པོའི་རི༎ཀ་ཎི་ཀ་ཡི་མཇུག་ངོགས་སུ༎ཁྲུས་བྱས་ཡང་འབྱུང་སྲིད་མ་ཡིན༎ཅེས་བཤད་པའི་ནང་ཚན།
མུ་མུ་ཎི་ཀྵེ་ཏྲ་ཅེས་པ་གྲོལ་བའི་ཞིང། བརྟག་པ་གཉིས་པ་ལས།ཞིང་ནི་མུ་མུ་ནིར་བཤད་དེ།ཅེས་རྒྱུད་ཀྱིས་ཟིན་པའི་གནས་ཆེན།
དིང་སང་ཟུར་ཆག་གི་སྐད། མུ་ཁུ་ཏ་ཀྵེ་ཏྲ་ཅེས་ཛོ་ཀི་རྣམས་སྨྲ་ཞིང། ཡོངས་གྲགས་ཤིང་སྡོང་བརྒྱ་རྩ་བརྒྱད། ཆུ་མིག་བརྒྱ་རྩ་བརྒྱད་དང་བཅས་པའི།
འཕྲལ་བྱང་རྭ་སྒྲེ་ལས་ཀྱང་སེམས་འཛིན་པ། རྒྱ་གར་གྱི་རྒྱལ་པོ། བཙུན་མོ། སྲས། བློན་པོ་སོགས་ལོ་དུས་ཀྱི་ཁྲུས་ཀྱི་འཇུག་ངོགས་དེར། བྱ་དུས་བཏབ་ལྟར་འཚོག་ཅིང།
སྦྱིན་གཏོང་རྒྱ་ཆེན་པོ་བྱེད་པ་ལ་བསྙགས་ནས། ཛོ་ཀི། ཛཾ་གཾ། ཨ་པ་དྷུ་ཏ། ཛམྦྷི། ཀཾ་ལི། ས་ཉཱ་ཤྲཱི། དྷརྨཱ་ཙཱ་རི། དྷི་གམྦྷ་ར། ཏེ་རིགས་ཐ་དད་པའི་རྣལ་འབྱོར་པ་དཔག་ཏུ་མེད་པ་འདུ་བའི་བསྟི་གནས་ག་ལ་བ་དེར་ཕྱིན་པས།
དེ་ལོ་དེ་བུམ་རྭ་ཛ་འཁོར་བཅས་

གཟབས་སྤྲོད་བྱས་བྱོན་པ་ལ་བརྟེན། ཛོ་ཀིའི་ཚོགས་ཤིན་ཏུ་མང་བ་འདུས་པའི་སྐབས་དེ་དང་འཛོམ། ཁོ་བོ་ཛོ་ཀིའི་སྐད་ཕལ་ཆེར་གོ་ཞིང། ཁྱད་པར་ཛོ་ཀི་ལ་གྲགས་པའི་བསྒོམ། ས་མ་དྷི། ཀྵེ་ཙཱ་རི། བྷུ་ཙཱརི།
ཙ་ཙཱ་རི་སྟེ་རྩ་བའི་ཏིང་འཛིན་ཆེན་པོ་རྣམས་དང། ཨུ་གྲཎྚ། གྷ་གྲཎྚ། བྷ་གྲཎྚ་ལ་སོགས་པའི། བྱེ་བྲག་དུ་མ་ལས་བརྩམས་པའི་བསྒོམ་གྱི་སླེང་སླངས་མང་དུ་བགྱིས། སཏྭ་ཛོ་ཀི། འདུབ་པུར། པྲེ་ཏ།
ཀ་ལ་ཛོ་ཀི་ཏེ། རང་སྐད་རྫོགས་ལྡན། གཉིས་ལྡན་སུམ་ལྡན། རྩོད་དུས་ཀྱི་མིང་ཡིན་པས། སྐབས་དེ་དང་དེར་བྱོན་པའི་ཛོ་ཀིའི་གྲུབ་ཐོབ། རྒྱ་གར་རྒྱལ་པོ་འདིའི་དུས་འདི་བྱུང་སོགས་དང། ཁྱད་པར་ཛི་ཀི་རང་ལ་གྲགས་པའི་ན་ཐ་སནྠི།
ར་ཧ་སནྠི། ཙོལ་སནྠི། ཨ་ཡི་སནྠི། པ་ཀ་ལ་སནྠི། པཀྵི་སནྠི། ངྷ་ས་སནྠི་སོགས་ཉན་ཐོས་སྡེ་བ་བཅོ་བརྒྱད་དུ་སྡེབས་པ་ལྟར། ཛོ་ཀི་ནང་ཚན་སོ་སོར་གྱེས་མོད། ན་ད་སིངྒ།
མུ་ཏྲ། བི་སུ། པད་ཐར། ཚ་ལི་ཏེ། ར་དུང། དུང་ལོང། ཐལ་སྣོད། ཀུ་ཕོར། ལྤགས་བསྟན་ལྔ་པོ་འདི་རེ་རེ་ལ་ཡང་གླེང་གཞི། དགོས་པ། འཆང་ཚུལ་སོ་སོ་ནས་ཡོད་པ་དང། གྲཥྚ། ཨུ་ཊ་པ་ན། ཙི་རང་ཊི།
སྟག་རི། བ་གྲུ་ཝ་སྟེ། སྒོམ་ཤིང། སྒོམ་ཐག། རས་མ་སྣ་ཚོགས་བཏགས་པའི་ཞྭ། རྩ་ཐག་དང་བཅས་པའི་སྨད་དཀྲིས། འགྲོན་བུ་སོགས་འཕྲལ་དགོས་འཇུག་པའི་སྣོད། ཙཀྲ་ཀནྡ། བུ་དྷ་གོ་ད་ལི། མེ་ཁ་ལི། གྷོརྵ་ཙོ་ལི་སོགས་ཛོ་ཀི་རང་སྣང་གི་གོས་ཀྱི་ཁྱད་པར་དུ་མ་དང།
ཛོ་ལི། ཨཉྫཱ་ལི། ཛ་ལི་སོགས་ཉེར་མཁོ་འཇུག་པའི་སྣོད། ཙ་ཁ་མུ་ཁ། ཨརྦྷ། ཀན་ཀོརྞ། ཁུག་རི་སོགས་ཉེར་དཔྱད་ཕྲ་མོ་དག་དང། ལ་ཇ་ལུ།
སིན་ཏཾ་བྷེ། ཨཥྚ་དྷ་ཏུ། ཨ་ཀསྴ། བྷོ་ལི། ཀ་ཉ་ཀུ་མ་རི། སརྦ་ཛི་ཝ་

སོགས་ཛོ་ཀི་རང་སྣང་གི་དངོས་གྲུབ་ཀྱི་རྫས་སོ་སོའི་འབྱུང་ས། ངོས་འཛིན་བྱེད་ལས་དག་གི་གླེང་བླངས་མང་དུ་བགྱིས། པཱ་ནི་ཨ་གྷ་མ། དྷརྟི་ཨ་གྷ་མ། བཱ་ཡི་ཨ་གྷ་མ་སོགས་ཚེ་སྒྲུབ་ཀྱི་རིགས་དང། ག་ཛཀརྨ།
བྷི་ན་ཐཾ་བྷ། ཀ་ལསྶ་ཛ་སོགས་རྣལ་འབྱོར་ནང་གི། བི་དེ་ཀི་ཙུ་ཀི་ཙུ་དང། རཏྣ་བཛྲ། ཀཻ་ཤ་ལསྶ། ཙོ་རེ་བནྡ། པེ་ཊ་ཀ། ཛནྡྲ། པཱུ་རཀྐ། ཨ་ཧུ་ཊཿཨ། ཙཎྜ་ལི། པ་ཀལ། ཨོ་ཀལ། ཛནྡྲ་སོགས་སྔར་མ་གོ་བའི་མན་ངག་དུ་མའི་གསང་རྙེད།
དེ་ལོ་ཁྲེང་ཤི་རུ་བ་ནཱ་ཐ། རོ་ཇི། དྷུ་དྷུ་པི། ཅེས་པའི་པིར་ས་དག་ཛོ་ཀི་ཆེན་པོ་ཁོང་དང་མཇལ་ཞིང། སྔ་ཕྱིར་ཛོ་ཀི་གདམས་ངག་ཅན་དུ་མ་དང་འགྲོགས་པའི་ཐོག་མ།
ཨ་ས་ནཱ་ཐའི་སློབ་མ་བྷ་དྲ་ནཱ་ཐ། འདིས་ལོ་ཕྱེད་དང་གཉིས་ལྷག་ལྷན་དུ་འདུག། དེ་རྗེས་མ་ཧེས་ནཱ་ཐའི་སློབ་མ་བྷུ་དྷ་ནཱ་ཐ། ཁ་ཁ་ནཱ་ཐའི་སློབ་མ་ས་ཛ་ནཱ་ཐ། བིཀྵ་ནཱ་ཐའི་སློབ་མ་ཆེས་རམ་ནཱ་ཐ།
སྲུ་བ་ནཱ་ཐའི་སློབ་མ་བྷ་ཧུ་ན་ཐ། ཏིར་ཐི་ནཱ་ཐའི་སློབ་མ་པནྠ་ནཱ་ཐ་ཨི་ཚ་ནཱ་ཐའི་སློབ་མ་ཛ་ཊ་ནཱ་ཐ་རྣམས་དང། ལོ་ཟླ་བ་བརྒྱད་དགུ་འགྲོགས་པས། གདམས་ངག་གི་གནད་ཅུང་ཟད། འཁྲུལ་འཁོར་གྱི་བྱེད་ཆིངས་ཟབ་མོ།
སྨན་སྦྱོར་གྱི་རྟེན་འབྲེལ་ཕྲ་མོ་འགའ་བསླབས། དེར་གནས་ཆེན་དུ་རྒྱ་གར་གྱི་ཛོ་ཀི་དེར་འདུས་ཀྱི་དབུས་སུ་ག་ཎ་ཙཀྲའི་པཱུ་ཛའི་མཆོད་པ། ན་རིལ་གྱི་འོ་མ། ཀཻ་ལ། ག་གོན་ཏེ། སྔར་ཟ་མ་མྱོང་བའི་བཟའ་བཅའ་རྣམ་གྲངས་དུ་མ་དང།
དེར་འདུས་ཀྱི་རྒྱལ་པོ། བྲམ་ཟེ་རྣམས་ཀྱིས། ལ་དུ། རོ་ཏྲི། ར་ཛི། བཱ་ཛི། མཱ་དྷུ། སོ་བ་རི། པན་གྱི་འདབ་མ་སོགས་ཀྱིས་མཆོད། བྲམ་ཟེ་རྣམས་ཀྱིས་ཤིས་བརྗོད་བྱས།
ཤེད་ད་ཙན་དན་གྱི་ཏིལ་ལ་ཀ་དཔྲལ་བར་བྱིན། ག་ཎ་ཙཀྲའི་དུས། ཐོག་མ་ཛོ་ཀི་གཞོན་པ་གཉིས་ཀྱིས་

ཀིན་དྷི་ར་ཐོགས་ནས། གཱི་ཏ་བསྒྱུར། དེར་རྗེས། པིར་དེས། ཤི་བ་ཀ་དེར། ཛྭ་ཀི་ཀུན་གྱིས་སཏྲ་པུར། ཞེས་བརྗོད་པ་འོ་སྐོལ་གྱི་བསྔོ་བར་འདུག། དེ་སྐབས་ཁོ་བོས་རྣལ་འབྱོར་དབང་ཕྱུག་གི་གླུ། བཱི་རུཔང་གི་ཛོ་ཀི།
ཨས་ན་སེ་བྷོ་ཀི། ཛོ་ཀི་ནི་སང་ཀི་ན་ཚོ་ཌེ། སོགས་དང། ཡང་ཡོང་གྲགས། ཨ་ཏི་ཀུ་མ་རི་སུ་ཁ་མ་ན་ན་རི་ཏེ།རྟག་ཏུ་གཞོན་ནུ་ཕྲུ་གུའི་ལུས༎བདག་མེད་མ་དང་མི་འབྲེལ་འགྲོགས༎ཟེར་བར་སྣང།
གཞན་གོ་བིན་ཙནྟྲའི། གྷོ་རེ་གྷོ་རེ་མང་གི། ཧ་མི་ཛ་ཀི་པྲ་ཏེས་མང་གི་ཟེར་བ་དང། ཁྱད་པར། ཛ་བརྟ་རི་གྷི་ཏ་པཏེ་བྷ་ཀྲུ་ཨ་ཏྲེ་པ་ཏར་ཧོ། ཨ་ཀས་གུ་པ་མ་གྲི་ཚ་ལི་ཚེ་སོགས་ཁོ་རང་སྐད་ཅི་འདྲར་སྨྲས་པས།
དེར་འཚོགས་ཛོ་ཀི་ཐམས་ཅད་མཆི་མ་འབྱིན། ངེད་ཀྱི་མིང་ལ། མཧྣ་ཏ་པ་སི་ཏཱ་ར་གུ་རུ་བཏགས། ཁྱོད་ལུས་བོད། སེམས་རྒྱ་གར། ཀཡ

[A:a]ས་དག། ཨངྨ་སིདྡྷ། ཕ་ལ་ཕ་ལ་ཟེར་ཞིང། སོ་སོ་བརྒྱ་ནི་དབུལ་བྱ་ཞིང། ཅེས་བཤད་པ་ཇི་ལྟ་བ་བཞིན་དུ། མར་མེ་བཅུ་གསུམ་བཅུ་གཉིས་ཚར་གཉིས་གཉིས་ཕྱོགས་བཞི་ལ་བསྒྲིགས་པའི་མཚམས་བཞིར་སྤྱི་ལས་ཆེ་བའི་མར་མེ་གཉིས་གཉིས་ཀྱི་ཕྲ་ཚོམས་བཀོད་པ།
ཞལ་ཟས་དང་སྤོས་ཀྱང་རྣམ་གྲངས་དེ་ལྟར་དུ་བཀོད་པའི་མཐར། དངུལ་བཅད་གཙོ་བོར་གྱུར་པའི་བཟེད་ཞལ་ཉེར་ལྔས་མཐའ་བསྐོར་བའི་ནང་དུ། ཡོན་ཆབ་ཁ་བསྒྱུར་ནག་པོ་དཀྱིལ་ཆོག་གི་རྡུལ་ཚོན་སྐབས།
དཀར་པོའི་དཀར་པོ་སོགས་ཉེར་ལྔ་བཤད་པ་པོ་སོར་ཁ་བསྒྱུར་ནས་བསྒྲིག་ལུགས། ལྗང་དམར་ནག་སེར་མཆིན་ལྕགས་ངུར། ཅེས་བདུན་ཚན་དུ་ཕྲེང་བསྒྲིགས་པའི་ཕྱོགས་བཞིར།
རྒྱུད་ལས་བཤད་པའི་རཀྟའི་མཆོད་ཡོན་མཚོན་བྱེད། པདྨ་རཱ་གའི་མདོག་ཅན་བཞི། ཁ་དོག་དམར་པོའི་

དམར་པོ་རྣམ་གྲངས་སུ་བཀོད། མཆོད་པ་རྣམས་སྔ་ཕྱིར་སྤོས། སྣོད་བཅད་བྱི་དོར་བྱེད་པའི་སྐབས། དངུལ་སྣོད་རྣམས་ལ་ཤོག་ཕྱིས་ཡང་ཡང་དུ་བྱས་པས། ཁོང་རྣམས་དངུལ་ཟད་དོགས་སེམས་ལས་ཆེ་བར་འདུག་པ་ལ།
ཡོན་ཆབ་ཀྱི་ཁ་དོག་ལེགས་པོ་བྱུང་ན་བསམ་པ་མ་གཏོགས་དངུལ་ལ་ཕང་སེམས་ཏིལ་འབྲུ་ཙམ་ཡང་མ་སྐྱེས། མེ་ཏོག་རྩི་བཅུད་ལས་བསྒྲུབས་པ་མཚོན་བསྒྱུར་བྱས་པ་དང། དར་སྣ་ཚོགས་ལ་རྒྱལ་མཚན་གྱི་གཟུགས་སུ་བཅོས་པ།
རྩ་རྒྱུད་ལས།རྒྱལ་མཚན་དམར་དང་དེ་བཞིན་སེར༎དཀར་དང་ནག་དང་སེར་སྐྱ་དང༎ཅེས་པ་དང་མཐུན་པའི་ལྔ་ཕྱོགས་བཞིའི་དབུས་མ་བྱང་ཤར་དུ་བཀོད་པ་ཡང་རྒྱུད་ལས།དེ་བཞིན་གོས་ནི་སྣ་ཚོགས་དང༎མེ་ཏོག་ཕྲེང་བ་དུ་མ་དང༎བླ་བྲེ་དག་དང་དར་དཔྱངས་པའི༎མདའ་དང་ཡོལ་བ་ཤིན་ཏུ་མཛེས༎ཅེས་པའི་དགོངས་པ།
དཀྱིལ་འཁོར་གྱི་ཀ་བའི་མདུན་གྱི་བར་སྣང་ལ་པི་ཏ་ཧུའི་ཐག་པ་ལ་བརྟེན་པའི་གོས་དུ་མ་སྡང་འགེལ།
མེ་ཏོག་ཕྲེང་བའི་མཚོན་དོན་ཆོལ་བའི་བསྒྲིགས་ཀྱི་རྟེན་མཐོངས་ཟུར་འགེམ༎ ཀྱིལ་vc: དཀྱིལའཁོར་གྱི་སྟེང་དུ་བླ་བྲེ། དར་དཔྱངས་ཀྱི་དོན་དུ་ཀ་རྒྱན་དང། དར་ཡུག་ལོངས་ཀྱི་ལྡ་ལྟི། སྦྱིན་སྲེག་གི་ཕྱག་ལེན་སྐབས་ལྟར་དཀྱིལ་འཁོར་གྱི་མཐར་མདའ་དྲ།
དར་སུམ་སྦྲག་གི་ཡོལ་བ་རྣམས་རྒྱུད་མཆོད་དུ་ཉེ་བར་བཤམས། ལས་ཐམས་ཅད་པའི་དཔལ་ཆེན་པོའི་མཆོད་པ། ཚིལ་ཆེན་གྱིས་སྦགས་པའི་ག་བུར་གྱི་མར་མེ།
ཤ་ཆེན་དྲི་ཚོན་ཙམ་བསྲེས་པའི་གུ་གུལ་རྐྱང་སྦྱོར་གྱི་རེང་བུ། ཤ་སྣ་ཚོགས་བག་ཕྱེ་དང་ལྷན་ཅིག་མར་ལ་བཅེས་པའི་ཛམ་བུ་ཏི་བའི་ཞལ་ཟས་ཀྱང་རྒྱུད་ཀྱི་བཤད་ཚོད་དང་མཐུན་པར་བཤམས་ཏེ། དབང་གི་མངོན་པར་རྟོགས་

པ་བདུན་དང་ལྡན་པའི་དཀྱིལ་འཁོར་སྒྲུབ་མཆོད་སྐབས་ཐོག་མཐའ་གཉིས་སུ་བར་ཆད་དང་ཆོ་གའི་ཉམས་ཆག་ཁ་བསྐང་བའི་ཞི་བའི་སྦྱིན་སྲེག། དཀྱིལ་འཁོར་ཞལ་འབྱེད་ལ་རྒྱས་པའི་སྦྱིན་སྲེག་རྣམས་མ་ཆད་པ། དགེ་འདུན་ཆས་སྟོན།
གཞོན་ནུ་མའི་མཆོད་པ་སོགས་རེ་རེ་ནས་བགྱི་བར་འོས་པའི་ཆོ་ག་མ་ཉམས་པ། དཀྱིལ་འཁོར་དེ་ཉིད་དུ་ལོ་གྲངས་ཉེར་ལྔའི་ཚད་ཀྱི་བདག་འཇུག་བླངས་རྗེས་སྦྲེལ་ནས་སྣོད་ལྡན་དོན་གཉེར་ལོ་གྲངས་དང་མཉམ་པའི་རེ་བ་རྫོགས་པར་བསྐང་བའི་སྐབས་དེར༎
དཔལ་འབྱོར་གྱིས་ཀྱང་དུས་བཏབ་ཀྱི་སྟེངས་སུ་བཏོལ་བྱུང། དེ་ནས་ད་ལྟའི་བར་ལ་གཅིག་ཀྱང་མ་བྲལ་བར་ལྷན་དུ་འགྲོགས། དབང་གི་བྱ་བ་རྣམས་ལེགས་པར་གྲུབ་མཚམས།
སྐྱེས་མདུན་དགོན་པར་ཡབ་ཆོས་ཀྱི་རྗེའི་དྲུང་དུ། ཕྱག་གསེར་སྲང་གི་མེ་ཏོག་འབུལ་དུ་རྐང་གཏད་ཕྱིན་པས། ཐུགས་ལྷག་པར་དགྱེས་པའི་བཀའ་བསྩལ་བསླབ་བྱ་དཔག་ཏུ་མེད་པ་གནང། ཁྱད་པར་སྔར་སྡོམ་གསུམ་ལ་དབྱར་གནས་རིང་བཤད་པ་མཐར་ཕྱིན་བློ་ལས་འདས་པ་བྱུང་བ།
དེ་ཇི་ལྟ་བ་བཞིན་ཅིག་ན་ནིང་དབྱར་ཆོས་སྟེངས་རིག་གཏེར་མ་བྱས་ན་སྙམ་པའི་ཡིད་མ་ཁེངས་ཀྱང། ད་དུང་ན་ཚོད་གཞོན་ནུ་ཡིན་པས་ཕྱིས་ཀྱང་སེམས་ལ་ཞོག་གསུང་བ་ལ།
བདག་གིས་བཤད་ཀྱང་ཆོས་ཉན་རྣམ་པས་འབྲུ་གཅིག་ཀྱང་མི་གོ་མཆིས་པ་ནས། སེམས་ལ་ཡང་ཕན་པར་འདུག་སྙམ་རྒྱལ་སྲས་ལམ་བཟང་ཚང་བར་བགྱིས་ལགས་ཞུས་པས། དེ་ལ་ལུང་ངན་མ་ཞིག་ལས་མ་བྱས་པར་དགོངས་བྱམས་གླིང་དུ་ཉི་ལྟར་ཆགས་འགྲོ་ཡི་འདུག་ཟེར་བ་ཐོས།
བོས་ལས་ཁ་ཏ་འཇུག་སྙམ་ཀྱང། དྲུང་པ་ཆོས་རྗེ་པ་དེ་གཤེགས་པ་ནས་ཁྱོད་སེམས་སོ་ན་མི་འདུག་པས་མ་

ནུས། ཡི་གེ་འདི་ལྟོས་པ་སྐྱར་གདུང་བརྒྱུད་དྲུང་དུ་རྐང་གཏད་འབུལ་རྒྱུའི་ཞུ་ཞིག་ཡིན། འཕགས་པའི་ཐུགས་དམ་རྡོ་རྗེ་རྣལ་འབྱོར་མའི་རྒྱ་ལྷ་འདི་དང། བརྒྱད་སྟོང་པའི་གསུམ་བདེ་ཉིད་གསེར་རྐྱང་མ་འདི་རྣམས་ཀྱང་འབུལ་རྒྱུ་ཡིན།
ཁ་ཏའི་དངོས་གཞི་ཁྱོད་ལ་རྣམ་པར་དཔྱོད་པའི་ཤེས་རབ་ཡོད་པས་ད་དུང་འཇམ་དབྱངས་ལོ་ཆེན་སྙོགས་ལ། དུས་འཁོར་གསང་འདུས། སྒྲ་སོགས་རིག་གནས་ལ་འབད་པ་རང་གལ་ཆེ་གསུང།
དེ་མན་མཇལ་བ་མེད། ཕྱིས་བསམས་པས་ཞལ་ཆེམས་སུ་འདུག། དེ་ནས་སླར་ཆོས་འཕྲོ་ནག་པོ་གཞུང་དྲུག་ནག་འབུམ་དང་སྤེལ་བའི་བཤད་ལུང་རྒྱས་པ། བླ་ཆོས་མེད་པར་བགྱིས་ནས། ཟབ་བཤད་དུ་རྫོགས་རིམ་རིམ་པ་བཞི་བཟླས་པ་ཉིད་ལན་གསུམ་གྱིས་འཁོར་ལོ་སྐོར་ཏེ།
གསང་བའི་དེ་ཁོ་ན་ཉིད་དུ་ཕ་རྒྱུད་འདུས་པའི་ལམ་ཐམས་ཅད་ཟབ་གསལ་དུ་བསྒྲིགས་ནས། ཤེས་བྱ་རྒྱུད་སོགས་སུ་འགྲེལ་ལུགས་དང། ཨོ་ལ་པ་ཏིར་གཉིས་མེད་དགྱེས་པ་རྡོ་རྗེའི་གནད་སྙིང་བོ་vc:
པོའཁོར་འདས་དབྱེར་མེད་དུ་སྡོམས་ན་བཞི་ཚན་དུ་སྦྱར་བའི་བརྒྱུད་རིམས་སུ་སྟོན་ཚུལ། དཔྱིད་ཀྱི་ཐིག་ལེར་མ་རྒྱུད་བདེ་མཆོག་གི་གནས་མ་ལུས་པ། དཔྱིད་དང་ཐིག་ལེ་ཞམ་སྦྱོར་གྱི་སྲོག་རྩར་སྦྱར་ནས།
རྒྱུད་རིམ་ཐོས་བསམ་དུ་གཏན་ལ་ཕབ། སྔགས་རིམ་འཁོར་ལོ་བཞི་ལྡན་སྒོམ་བྱར་སླངས། ཡེ་ཤེས་ཀྱི་རིམ་པ་ཉམས་མྱོང་སྐྱེས་པའི་འཆར་སྒོར་བཤད། གསང་རིམ་དངོས་ལྡན་དུས་རྣམ་པ་ཇི་ལྟར་བ་བཞིན་དུ་དགོངས་འདུག།
དེར་སྤྱན་ཆབ་གཡོ་བཞིན་དུ་ཐུགས་དམ་གྱི་ངང་ནས་ཤུགས་འབྱུང་གི་གསོལ་འདེབས་འདྲ་མ་ཞིག་གནང་བའི་ངང་མ་ཉམས་དེ་བསད་འཕྲལ་སྐུ་འཁྲིས་ཀྱི་ཕྱག་ཕྱི་བ་ཀུན་ལ་གསུངས་འདུག།
ཉི་ཚོད་སྐྱུར་བའི་དུས་

ཙམ་ཡིན་པ་འདྲ། ངེད་རང་གི་རྩ་ན་ཡོད་པ་ཀུན་གྱིས་མིག་མཐུན་པར་བྱ་རྒོད་བཞི་སྟེང་གི་ཐད་ན་ལྡིང་བ་མཐོང་འདུག། དེ་འཕྲལ་རང་ལངས་ཕྱིན། དེ་ནུབ་དགོན་པར་སླེབ་མཚམས། ཁམས་ཤིན་དུ་དུབ་པ་ཤེས་པ་འུར་ལངས་པའི་ངང་ནས་ཁོང་རྣམས་སེམས་ཕྲལ་ལ་བཀོད་པའི་སྐབས།
ངེད་རང་གིས་སྨྲས་པ་དྲན་ཚོད་ནི་མི་འདུག། ཕྱིས་ཁོད་རྣམས་སླེང་བ་ལ། ང་ཅི་ནས་ཀྱང་ལྡོད་འདོད་ན། བུ་མོ་གཙང་མ་བཞིས་གདིང་བའི་སྣེ་ཟུང་ལ།
དབུས་སུ་ཤཱཀྱ་ཐུབ་པའི་སྐུ་གཅིག་ཞོག། བརྟན་བཞུགས་ཀྱིས། ཟོན་པ་དེ་གཉིས་དྲུང་པ་རང་བྱུང་བའི་བྲང་འོག་ཏུ་གནོན་ཟེར་བ་བཞིན་བྱས་པས། དེ་མ་ཐག་ཁམས་སོར་ཆུད། དཔུས་མགོ་གཡོན་པ་ལ་ཟུག་ཨེན་ཙམ་འདུག་པ།
དེར་སྡོད་རིན་མ་ཆག་ཚུར་ལམ་སྔར་གྱི་བརྡབས་ས་རང་དུ། ཤི་སྐྱིད་ཀྱི་གཅེར་ཉལ་ཐུན་དམིགས་ཞིག་བྱས་པས་ཚེར་མ་བཏོན་པ་བཞིན་སོང། བླ་མ་རང་བྱུང་བ་དཔོན་སློབ་རྣམས་ལ་ནི་གུའི་བྱིན་རླབས་བཅུ་གསུམ་ཙམ་མགྱོགས་ཁྲིད་ལག་བཅངས་མས་མཚོན་པའི་ཐུགས་བཞེད་རྫོགས་པར་བྱས།
སླར་མཐའ་དཀར་དུ་ཕྱིན་མཚམས། བུའི་མཆོག་བ་ལུང་སྙིང་རྗེ་ཅན་དང་མཇལ། ལམ་འབྲས་ནི་གུའི་སྐོར། དབང་བཀའ་བྱིན་རླབས་ཅི་བཞེད།
གཞུང་སྤྱི་ཆིངས་རྩོམ་པ་མང་བ་ཡང་བྱས་ལྷུག་པར་ཕུལ། ལ་གསར་བར་སྐྱེལ་ཐུང་བྱས། དེ་ལོ་ཡང་བཀྲ་དུམ་དུ་ཕྱིན་ལམ་འབྲས་ན་ནིང་ལས་རྒྱས་པའི་མཐའ་ཆོད་སྐྱར་ཆོས་ཡོད་ཙམ། མཁས་བཙུན་དབོན་པོ་ཆོས་རྗེ་བློ་གྲོས་དབང་ཕྱུག་པས་གཙོ་མཛད།
སྨན་ཁྲོ། སྤྲིན་ཆེན་སོགས་ནས་ཆོས་ཉན་ཁོ་ན་ལ་འདུས་པའི་ཚོགས་ལ་ཚར་བར་བྱས། དགུན་པདྨ་ཡུལ་དུ་ཕྱིན་མཚོ་ངུབས་ཀྱི་དབེན་གནས་སུ་བསྡད། དེར་བཞུགས་

ཀྱི་སྒྲུབ་ཆེན་འགའ་ལ་ནི་དགུ་vc: ནི་གུ?འི་མགྱོགས་ཁྲིད་ཞིག་བྱས་མཚམས། ཨ་ཕྱི་རྒན་མོ་མ་དང་དྲིན་མཉམ་པ་དེ་ན་ཚོད་ཀྱིས་གཏུགས་པའི་ངང་གིས་ལྔ་པའི་གནས་ལ་གཞོལ་བའི་མཚན་མ་བརྟན་པོ་ཤར་ནས། ཐོག་མར་སེམས་འཁྲིད་པའི་དངོས་པོ་སྦྱིན་པས་ཡིད་ཡང་ཡང་མགུ་བར་བྱས་རྗེས།
མངོན་སུལ་ལས་མ་འདས་པའི་ཡིད་ཤེས་ཀྱི་བསྐུལ་བློ་བུར་དུ་མཚམས་ལ་ཧར་འདོན་བྱས་ཕྱིན་པས། དབུགས་སོང་ཙམ་ལ་སླེབ། དེ་དུས་སྤྱི་བོ་ལའང་དྲོད་འདུག།
དེ་འཕྲལ་མི་འཁྲུགས་པའི་དབང་བསྐུར། རྗེས་ཀྱི་བྱ་བ་རུས་བུ་ཆོས་སྐུར་བསྒྲུབ་པ་སོགས་ཆ་ཙམ་གྱི་སེམས་ཚིམ་པའི་དགེ་རྩ་ཡང་གྲུབ་མོད། མ་འོངས་པའི་དུས་མཐར་འཁོར་གྱི་ཐོག་མ་རྒན་མོ་མ་མད་དེ་གཉིས་ལ་འཆོལ་སྙམ་ཡོད།
མདོར་ན་སྔ་མི་བསྒགས་པ་ཅུང་ཟད་ལ་བརྟེན། ཕ་མ་རིགས་ལྡན་གྱི་ཆོས་ལ་སྦྱར། གཞོན་ནུ་ནས་གྲོང་པའི་དྲིས་མ་རེག་ཅིང། ཁྱིམ་པའི་ཀུན་སྤྱོད་པ་ཕལ་པ་ཕྲ་མོས་ཀྱང་མ་གོས།
བྱིས་པའི་རྩེད་མོ་ཀུན་ཀྱང་སྦེ་སྐོར། བངས་འཕྱོངས་ཆུ་རྩེད་རྡོ་སྒོར་སོགས་ཕལ་པའི་ཀུན་སྤྱོད་གཅིག་ལག་ཏུ་མ་བླངས། དབང་བཀུར་ཆོས་འཆད་ཀྱི་རྣམ་པའི་བག་ཆགས་ཁོ་ནར་ཡོད། ཁྱད་པར་བཅུ་བདུན་ནས་ཉེར་བརྒྱད་བར་གྱི་ལོ་སྐོར་ཅིག་པོ་དེ་ལ་ཆོས་ཞུ།
བསྙེན་བསྒྲུབ་ཀྱང་དུ་མ་ཡང་བགྱིས་མོད། གཙོ་བོར་ཐོས་པ་ཁོ་ན་རྟེན་པས་མི་ཤེས་པའི་མུན་པ་ལས་ཡོངས་སུ་གྲོལ་སྟེ། ད་ལྟ་དབང།
ཟུར་བཀའ་རྣམ་པར་དག་པ་ཀ་ཡོད་ལ། ལྷད་མ་མཆིས་པར་རྒྱུད་སྡེ་བཞི་དང་འབྲེལ་བའི་དཀྱིལ་འཁོར་ཡོངས་སུ་རྫོགས་པ་བདུན་ཅུ་དོན་ལྔའི་དབང་ནམ་བསྐུར་དགོས་ཀྱང། དོན་སྤྱིའི་རྣམ་པས་གཅིག་འགྲོས་ཀུན་ལ་སྦྱར་བའི་སྟོང་ཟོབ་མིན།
རེ་རེ་ནས་བསྟེན་པོས་རྒྱུད་འདི་ལ་བརྟེན། བོད་འགྱུར་

རྣམས་ལ་ཚིག་རིས་སུ་ཤར་བའི་དེ་དང་དེ་ཐད་ཀྱི་ལུང་སྦྱོར། རྒྱུད་ཚིག་གཙང་སིང་བ། རྒྱ་འགྲེལ་དང་སྦྱར་བའི་ངེས་གསང་ཕུན་སུམ་ཚོགས་པ། འགྱུར་ཁྱད་སོགས་སྤུ་ཙམ་གྱི་ནང་སེལ་ཡང་མ་འདྲེས་པའི་དྲན་པ།
ཤེལ་བུམ་དུ་ཆུ་བླུགས་པ་ལྟ་བུ། རྒྱ་གཞུང་རྣམས་ཀྱང་བསྟན་འགྱུར་ཙམ་པོའི་ནང་དེ་ཁོ་ན་ལ་མུར་བསུབས་བྱས་པ་ལ་མ་ཡིན་པ། སྔོན་བྱོན་གྱི་མཁས་པ་ཆེན་པོ་དག་གིས་བཀའ་ཐོ་མཆན་བུ་ཐེབས་པའི་ཡིད་ཆེས་མ་ཁོ་ན་ལ་ནན་ཏན་བྱས།
ཚིག་འདི་ཐད་ན་མཆན་འདི་ཡོད་མེ་ལོང་གི་གཟུགས་ལྟར་གསལ་ལེ་བ་འདི་ཡིན། གངས་ཅན་གྱི་མཁས་གྲུབ་གོང་མའི་གསུང་རྒྱུན་མཐའ་ཡས་པའི་མངོན་དཀྱིལ་རྣམས་ལ་ཡང་བླ་མ་ལས་ཐོབ་པའི་དཔེ་ཉིད་ཀྱིས་ཚིག་རིས་མ་འཆུགས་པའི་སྲོག་རྩ་ཆོ་གར་བྱིན་མི་འདྲ་བའི་ཁྱད་པར་མཐོང་ངོ་ཅོག་བཤད་པའི་ན་ཡམས་སུ་བཀོད་པའི་དབང་གཅིག་མ་ཡིན་པ་ཀུན་ལ་སྦྱར་བའི་འཕྲུལ།
གཅིག་ཤེས་ཀུན་གྲོལ་རྒྱ་མོའི་ཐགས་ཀྱི་སྐྱེས་སོ་འདྲ་བ།
ཐ་དད་དུ་གྱེས་ཤིང། ཕན་ཚུན་མ་འཁྲུག་པ་ལྕེ་ཐོག་ནས་བཤོར་བའི་གཟིགས་གསལ་ལ་ཕེབས་པ་འདི་ཉིད་དང། བླ་མེད་ནང་གི་བྱིན་རླབས་བརྒྱད་ཅུ་རྩ་དགུ། ཟུར་ཀའི་རྗེས་གནང་རྣམ་པར་དག་པ་བརྒྱར་སོང་ངེས་ཙམ་ལས་དབང་རྡོར་ཕྲེང།
མི་ཏྲ་བརྒྱ་རྩ། སྒྲུབ་ཐབས་རྒྱ་མཚོ། བརྒྱ་རྩ་ལྟ་བུ་ཆོ་ག་གཅིག་འགྲོས་ཀྱིས་ཀུན་གྲངས་ནས་ཡིག་སྟེང་ནས་བཀླགས་ཆོག་མ་ཡིན་པ་རེ་རེ་ཡང་ལོ་རྒྱུས་སོ་སོ།
རྒྱ་གཞུང་བོད་གཞུང་མི་འདྲ་བའི་ཁྱད། ཆོ་ག་ཞལ་ཕྱག་རེ་རེ་ལའང་དེ་འདི་ལ་དགོངས་ཀྱི་འཐེན་སྦྱོར་འཕྲག་གནོན་ཐུབ་པ། བསྒྲུབ་ཐབས་སོ་སོའི་མཆོད་བརྗོད་ནས་མཇུག་མཛད་བྱང་གི་བར།
མིག་གིས་བལྟས། ཡིད་ཀྱིས་གཟུང། གཞན་ལ་

ནམ་དགོས་ལྷག་པར་སྟེར་བའི་བསྙེན་མེད་ཀུན་གྱིས་རྟོགས་པ་འདི་ཉིད་ལགས། དེ་ཙམ་གྱིས་བློའི་སྣང་བ་ཕྲ་མོས་མ་བཅིངས་པར། ཐོས་མཐར་བསྒོམ་པ་ལ་གཞོལ་བའི་བློས། ལོ་ཉེར་བརྒྱད་ལོན་པ་ནས། ཞེན་མེད་བློ་སྣ་ཐུང་བའི་སྐྱོ་ཤས་ཀྱིས་བསྐུལ།
དཔེ་བལྟའི་སྤྲོས་པ་ཡང་རིམ་གྱིས་བཏང། སྔར་ཐོས་པའི་ཆོས་རྣམས་ཀྱིས་རོ་ཅི་མྱོང་བགྱིས། ཁྱད་པར་ནི་གུའི་ཉམས་ལེན་ལ་བློ་ཕྱོགས་པར་བྱུང་བས་རང་གཞན་གྱི་བསྒོམས་འདེབས་ཀྱི་ཐོག་མ་འདི་ལ་བྱས།
ཆོས་འཆད་ཉན། འགྲོ་འདུག་ཟ་ཉལ་ཀུན་གྱི་སྐབས་སྒྱུ་མ་རྨི་ལམ་གྱི་དྲན་པ་དུ་རེ་བ་མ་ཆད་པའི། ལས་དང་པོ་བའི་བློ་གསར་བུའི་མདུན་པ་མ་ལོག་ཙམ་དེས་མྱོང་བའི་སྣེ་ཟིན་ཙམ་བྱུང་སྟེ།
པཎ་ཆེན་བྱམས་པ་གླིང་པ་སྡེ་པའི་སྐུ་བསྲུང་ལ་རབ་རྒྱལ་རྩེགས་ཕེབས་དུས་རྨི་ལམ་གཟུང། སྐུ་མདུན་དུ་ཕྱིན་གནས་ཚུལ་ཇི་ལྟ་བའི་མཐོང་སྣང་ཞིབ་ཏུ་ཕུལ་བས་འཛོལ་མེད་པར་ཐུགས་ཆམས་པའི་ཕྱག་རྟགས་གནང་བ་དེས་མཚོན་པའི་འཆར་སྒོ་ཅུང་ཟད་ཀྱིས་ཡིད་དྲངས།
ཡེངས་པ་མེད་པར་ཉམས་ལེན་གྱི་རྐང་མ་ཁྲིལ་ཁྲིལ་སེམས་གཅུན་པས། རིམ་གྱིས་བློས་བཏང་གི་བསམ་པ་ངང་གི་འཕེལ། དཔེ་ཆ།
ལྷ་རྟེན། དགོན་སྡེ། གྲྭ་པ་རྣམས་ལ་ཞེན་ལོག་སྐྱེས། མི་མེད་ཀྱི་རི་ཕུག་གང་དབེན་བརྟགས། འཇིག་རྟེན་ལས་སྣང་གི་མཛེས་འཆོར་ལ་གྱོང་ཅི་ཐོགས་བྱས། སྔར་བཞིན་ཁ་ནང་ལོག་གི་བསམ་མནོ་མཐའ་སྤྱོད་བཏང་བས་འཕྲེང་ཆགས་ཨ་མ་དྲིན་ཅན་ལས་ལོག་པ་ཏིལ་ཙམ་ཡང་མ་རྙེད་པས།
ཕུགས་བརྩེ་དུངས་ཆེ་བར་ཡོད་ཀྱང། འཕྲལ་ཞེ་གཅོད་ཀྱི་གཏམ་ཁོ་ན་སྨྲས། རིག་པའི་རྒྱལ་པོ་ནམ་དུ་ཡང་དགུང་ཁ་ཡན་ལ་མ་བཏང་བར། དྲན་པའི་ཐག་པས་བརྟགས།
ཆོས་ཀྱི་སྲོག་རྩ་ནས་

བཟུང་བའི་དྲན་འདེབས། ཅིས་ཀྱང་དགོས་མེད། ཁ་ཞེ་མ་འཛོལ་བའི་ངེས་འབྱུང་བླ་ལྷག་བྱེ་འཕེལ་དེ་ཉིད་ལ་བརྟེན། རྨི་ལམ་གྱི་འཆར་སྒོ། རང་མྱོང་དང་འབྲེལ་བའི་བག་ཆགས་ཕལ་པ་མ་ཡིན་པའི་བློ་འདས་ཀྱི་སྣང་བ་མཁའ་འགྲོ་མའི་ཚོགས་གྲལ་དུ་ག་ཎ་ཙཀྲའི་པུ་ཛའི་དགའ་བ་ཉམས་སུ་མྱོང་བས།
རྣལ་འབྱོར་མའི་ཞབས་དྲན་པའི་རྟེན་འབྲེལ་རྨད་བྱུང་དང། སྐབས་འགར་ཉིན་ལམ་བཞི་ལྔས་བར་ཆོད་པའི་ས། རང་གི་སློབ་མ་རང་འབྱུང་རྡོ་རྗེའི་ཆོས་སྟོན་གྱི་ཚོགས་མཆོད་སྐབས།
དེར་འདུས་ཐམས་ཅད་ཀྱིས་གསལ་བར་མཐོང་བའི་སྤྲུལ་བསྒྱུར་གྱི་གསལ་སྣང་ཁྱད་པར་ཅན་མངོན་སུམ་གསལ་མཐོང། དགོན་པར་ལག་པ་གྲིས་ཕུག་པའི་རྨ་ཆེན་པོ་ཁྲག་རྒྱུན་མི་ཟད་པ་ཡོང་བ།
དེ་ནུབ་རང་ལ་མི་དམིགས་པར། རྨེན་པའི་རྗེས་ཙམ་ཡང་མི་སྣང་བ། ལྷན་དུ་གནས་པའི་སྐྱེ་བོ་ཐམས་ཅད་ཀྱིས་མིག་ཤེས་ཀྱི་གཅེར་མཐོང་བསྙེན་མེད་དུ་གྱུར་པ། དེ་སྐབས་ནི་གུ་ཚོགས་འཁོར་གྱི་དུས་གཅིག་ཆོ་གའི་བྱ་བ་རྣམས་གྲུབ།
དངོས་གཞི་ཚོགས་ལ་ལོངས་སྤྱོད་པའི་ཚེ། ཤེས་པ་འུར་ལངས་པའི་ལུས་སེམས་ཀྱི་འགྱུར་བ་ཆེན་པོའི་ཟིལ་དང་བཅས། མཁར་སྒོང་རྡོ་ཚད་བྲེ་ཕྱེད་ཙམ་བཟའ་བཅའ་ཀུན་ལ་གཏོར།
དཔོན་སློབ་ཀུན་གྱིས་ལོངས་སྤྱད་པས་སོ་རྩེ་བ་སོགས་ཨ་འཐས་ཀྱི་མཚན་རྟོག་ཅི་ཡང་མེད་ཅིང། རྗེས་ཕོ་བ་ན་བ། རྡོའི་རང་ཚན་ཕྱིར་བྱུང་བ་སོགས་འགའ་ཡང་མེད་པ། ཚོགས་ཀྱི་འདུ་བ་དེ་ན་གནས་པའི་བསྐལ་བཟང་དམ་ཚིག་ཅན་དག་གི་རང་རྒྱུད་ལ་སྒྱུ་མ་ལྟ་བུའི་ཏིང་ངེ་འཛིན་འཕོས་པའི་ཡིད་ཆེས་དང་ལྷན་དུ།
སྒྲིབ་མེད་དུ་རྟོགས་ཤིང། ཡང་དེ་སྐབས་ནུབ་ཅིག་ལྷག་གཏོར་ཕྱིར་དོར་བ་མ་བྱུང་བ་ནང་དུ་བཞག་པས།
མཚན་ཕྱེད་

ཡོལ་ལ་ཁྱི་ལྟ་བུའི་དབྱིབས་ཅན། འདི་ཡིན་ངེད་རང་ཀུན་གྱིས་གཏན་མི་ཤེས་པ་ཞིག་གིས། མིས་སྒོ་འབྱེད་པ་ལྟར། བླ་བྲང་གི་སྒོ། བར་སྒོ། ནང་སྒོ་ལ་ཐུག་གི་བར་གྱི་སྒོ་རྣམས་རིམ་པར་ཕྱེ་ནས། གཏོར་མ་ལྔ་ཚར་དུ་བསྒྲིགས་པའི་མཐའི་མཁའ་འགྲོ་སྤྱི་གཏོར་དང།
ཚོགས་ལྷག་སྣོད་དང་བཅས་པ་ཁྱེར། རྗེས་དེད་ཀྱང་མ་ཟིན། ནང་པར་སྣོད་ལམ་གྱི་བཞི་མདོ་ནས་རྙེད་པའི་ཚུལ་དགོན་བཞུགས་ཐམས་ཅད་ལ་གསལ་མཐོང་དུ་གྱུར་པ།
འཕྲེད་མཁར་གྱི་ན་ཁར་གུར་ཕུབ་བསྡད་པའི་སྐབས། ནུབ་ཅིག་རྨི་ལམ་གྱི་འཆར་སྒོ་བུད་མེད་ཀྱི་ཁྲོམ་དཔག་ཏུ་མེད་འདུས་ནས། ག་ཎ་ཙཀྲའི་མཆོད་པ་བགྱིས་པའི་མཚན་མ་བརྟན་པོ་བྱུང་བའི་ནང་པར།
གུར་འཁྲིས་ན་བུ་མོ་གཞོན་ནུ་ཞིག་གི་བསྐྱེད་མན་ཆོད་ཀྱི་ལུས་ཚང་བ་ཞིག་འདུག་པ། དེར་འདུས་ཐམས་ཅད་ཀྱིས་མཐོང་ཞིང། སླར་དུར་ཁྲོད་སྐྱེ་མི་དངོས་ད་ལྟ་ཡང་མ་ཤི་བར་ཡོད། དེ་ནས་སྣེ་ཤང་གི་རོང་ལ་ཕྱིན་པས།
རོང་པ་གཞོན་ནུ་ཡུལ་དེའི་མི་སུ་དང་ཡང་འགྲོགས་འདྲིས་ངོ་ཤེས་སོགས་མེད་པ་གཅིག་གིས། ཨ་བར་སྐྱུར་གསུམ། པི་པི་ལིང། སྒ་སྐྱ། ཀ་ཀོ་ལ་སོགས་སྨན་ཤིང་གདོང་ནས་ཕབ་འཕྲལ་ཀ་ར་ལབ་ཏའི་ཤིང་ལོ་བརློན་པ་ལ་གྲིལ་བ་གཟེབ་ཁང་དང།
ཏིལ་དང་འབྲས་ཀྱི་སྙེ་མ་མ་ཉམས་པ། སྙུག་མའི་འབྲས་བུ་རློན་པ་ཕུལ་གང་རྣམས་ཁྲོམ་འདུས་པའི་དབུས་སུ་ངེད་ལ་བྱིན། ངེད་ཀྱིས་དངོས་པོ་གང་བྱིན་ཡང་འདོད་པ་མེད་པར་ནང་པར་ཕྲད་དུ་ཡོང་ཟེར།
དེ་ནུབ་གར་སོང་རྗེས་མེད་ལ་སོང། གྲྭ་པ་ཚོ་བཀྲམ་ཡུལ་ཀུན་ཏུ་བཙལ་བས་མ་རྙེད། དེར་ཡུལ་དེའི་རྒན་པོ་རྣམས་ན་རེ། སྨན་འདི་དག་སྐྱེ་ས་དང་རང་རེ་བཞུགས་ས་འདིའི་བར་ལ་ཟླ་བ་ཕྱེད་དང་གཉིས་ངེས་པར་ཡོད།

མི་རང་རྒྱུད་པས་ཁྱེར་ཡོངས་ན་འདི་འདྲའི་སོ་མ་ག་ལ་ཡོང། རོང་པའི་མི་ཚ་མཐོང་ན་ལྕེབ་པ་ཙམ་བྱེད་ཀྱང། མདངས་ཚྭ། གོས་སྣམ་ཅི་གནད་ཀྱང་མིག་མི་བལྟ་འདུག། མི་མ་ཡིན་ངེད་རང་གི་ཡུལ་གྱི་ལྷ་ཇོ་བོ་ཅེན་པོས་དྲུང་པ་རང་ལ་ཕུལ་བ་ཡིན་ཟེར་ཞིང།
དེ་ནས་རང་ཡུལ་བར་ལ་རྐང་འགྲོས་མགྱོགས་པའི་ཉིན་ལམ་གསུམ་ཡོད་པ། བཤད་ནས་བང་ཅེན་རྐང་བཙུགས་མངགས། བླ་མ་སློབ་དཔོན། དཔོན་པ་ཡབ་ཡུམ་ཀུན་ལ་སྨན་སྐྱེས་འབུལ་དུ་བཏང།
དེ་དུས་ཀྱི་སྨན་ལག་ན་ཡོད་པ་ད་ལྟ་ཡང་ཤིན་ཏུ་མང། དེར་རོང་མི་ཐམས་ཅད་དད་པའི་འུར་ལངས། ཆོས་རྗེ་ནི་ངེད་རང་གི་ལྷས་ཀྱང་མཆོད་པ་ཡིན་ཟེར་སྙེད་པ་དཔག་ཏུ་མེད་པའི་བཀུར་བསྟི་བྱུང་ཞིང།
སླར་ལོག་སྣེ་ཤང་ལ་བོ་ཆེའི་མདུན་དུ་སླེབ་ཚམས་གངས་ཆེན་པོ་བབས། ལམ་འཕྲང་དོགས་པས་ཡར་མར་ལ་ལོག་པ་མེད་ཅིང། ས་དེ་རང་དུ་བསྡད་ན་གངས་རྒྱུད་ཀྱི་ཉེན་ཆེན་པོ་ཡོད་པས། འཁོར་རྣམས་ཡིད་ཁོང་དུ་ཆུད་འདུག་པས།
ངས་འདི་ལ་དེ་ཙམ་གྱི་སྡུག་བསྔལ་མི་དགོས་གཞི་བདག་གཏོར་མ་ཆོས་བྱས། བཏང་འཕྲལ་རང་བློ་བུར་དུ་གངས་འབབ་འཕྲོ་ཆ། སྤྲིན་ཐམས་ཅད་རང་སར་དེངས་ཏེ་སྐར་མ་བཀྲ་ལམ་མེར་མཐོང་བྱུང་བས།
ཁོང་རྣམས་དགའ་ཚོར་ཆེ་ཆེར་འདུག་ཅིང། དེ་ནས་ཞོགས་ལ་བྱས། ཁོང་རྣམས་སྔོན་ལ་འགྲོ་ཞིང་ཡོད་པའི་རྐང་འོག་ནས། ཕ་བོང་ཆེན་པོ་ཞིག་འགྲིལ་ཏེ་ངེད་རང་གི་མགོའི་ཐད་རང་ལ་འཕར་བྱུང་བ།
སྒྱུ་མ་རྨི་ལམ་གྱི་རྩིས་མ་ཤོར་བའི་ངང་ནས། ཨ་ཞེས་སྒྲ་དྲག་པོར་ལྷང་ལྷང་སྨྲས་པ། མིག་ཐད་ཀྱི་བར་སྣང་ལ་ཨ་ཡིག་དཀར་པོ་བྲིས་པ་ལས་གསལ་བ་ཞིག་འོད་ཕྱིར་ཕིར་འདུག། ཕ་བོང་དེ་མགོའི་སྟེང་ལ་སོང་དུས་རླུང་དྲང་སིར་བ་ཞིག་བྱུང།

དེ་ནས་མ་ཚད་བརྡབས་སོང་བས་དུམ་བུ་མང་པོར་སིལ་གྱིས་ཞིག་སོང། དེར་སྒྱུ་མའི་རང་མྱོང་ཆེན་པོ་བྱུང་བས་ཡིད་དྲངས། ཉིན་རངས་མིག་ལྟ་སྟངས་ལས་མ་གཡོས་པར་ཡོངས། ཁོང་རྣམས་མིག་ལ་གངས་ཕྱིད་བྱུང་དོགས་གཡག་རྔ་དཀྲིས།
གཟབས་ནས་ཡོང་གིན་འདུག། གནས་ཆེན་ཆུ་མིག་བརྒྱ་རྩར་སླེབ། ཁྲུས་ཀྱི་རྫིང་བུ་དེར་དཔོན་སློབ་ཀུན་གྱིས་ཁྲུས་བྱས་པས་གྲང་བའི་རེག་བྱས་རྐྱེན་བྱས། ཤེས་པ་འུར་ལངས་པའི་མྱོང་བ་དེ་དང་མཚམས།
སྔར་སྦབ་བྱུང་བའི་ལོ་རྒྱུས་མཁར་ཆེ་ཆེ་ཟེར་ད་དུང་འཇིགས་འཇིགས་འདུག། འགའ་རེ་སྦབ་དེ་ཐུགས་དམ་གྱི་སྐྱོབས་བྱུང་སྟེ། དོ་ནུབ་སྤྱན་ལ་བལྟ་རྒྱུ་ཡོང་བ་མེད། ཟུར་ནས་བལྟས་ཙ་ན་ཁྲོ་བོ་ལྟ་སྟངས་ལས་སྐད་ཅིག་མི་འགྱུར་འདུག།
བཙུམས་ན་ཞུ་སྙམ་ནའང་ཐུགས་ཧུར་ཕྱུངས་འདུག་པས་ཞུ་མ་སྤོབས་ཟེར། རྩབ་རྩབ་བྱེད་ཅིང་ཇ་དུད་སོགས་ཀྱིའང་སྤྱན་ལ་གནོད་ཅེས་ཤ་ཚའི་ཉེ་གདུངས་རང་འདུག་ངས་ཁྱེད་རང་གཟོབས།
ང་སྒྱུ་མའི་རྣལ་འབྱོར་པ་མིག་ཐོན་ཀྱང་སླ་སྒྱུ་མ་ཡིན། ཞར་ཀྱང་རྨི་ལམ་ཡིན། འོང་ཡང་ལས་སྣང་ཡིན་ཨའུ་རྩི་བྱས། དོ་ནུབ་ཁྱེད་རང་འདིར་ཉོལ། ངེད་པ་དམིགས་འདུག་པས་ནགས་ཁྲོད་ཡ་གིར་ཅོག་བུ་ཁྱེར་བྱས།
གཅིག་པུར་བསྡད་ནས་དགེ་སྦྱོར་དང་སེམས་འདྲེས་པའི་ཐུན་རིང་བ་ཞིག་བཏང་ནས་ཉལ་བསྡད། ཆོ་འཕྲུལ་གྱི་ཀློངས་བློ་འདས་བྱུང། དེའི་ཟིལ་འཁོར་རྣམས་ལའང་ཕེབས། ཕྱིར་འགྲོ་ལ་མི་གསུམ་གསུམ་སྡེབས་ནས་ཀྱང་འགྲོ་མི་ནུས་པའི་འཇིགས་སྣང་བརྗོད་འདས་བྱུང་འདུག།
སྔ་དྲོ་ཉི་ཤར་ཙམ་ལ་ངའི་རྩར་མི་རེ་ཡོང་གིན་ཡོད་པ་ལ། སུ་ཡང་མ་བྱུང། ཅི་ཟེར་ཇ་མོ་ཡང་མི་གཏོང་ཡོད་དམ་སྙམ་བལྟས་པས་རྣམ་པའང་མི་འདུག་པས་ཁོ་ཚོའི་རྩར་ཕྱིན་

པས། ངེད་རྣམས་གཉིད་ཀྲི་སོང་མན་མིག་དོན་འགྲོ་བ་ཙམ་གྱི་ཟུག་བྱུང། སྐྲ་མདུན་གྱི་སྤྱན་ཡང་བརྙེལ་དགོས་དྲུང་དུ་ཡོང་རྩིས་ལ་ཞེད་དྲགས་ཡོང་མ་ནུས། ད་ནང་ནམ་ལངས་ནས་མཐོང་རྒྱུ་མེད་པར་མ་སླེབ་ཟེར།
རང་རང་གི་མལ་ན་བྲེ་མོ་ཕྲེ་ཕྲེ་འདུག་པས། དེ་ཉིན་ཁོང་རྣམས་ལ་ཟས་སྟེར་བ། རྟ་དྲེལ་ཁ་ཕྱིས་ཐམས་ཅད་རང་ལ་བྱེད་པའི་ཁུར་བབས། མདོར་ན་བརྗོད་པ་འདི་དག་མི་གཅིག་དང་གཉིས་མིན་པ་ཡོངས་ཀྱི་གཟིགས་གསལ་ལ་ཕེབས་པ་རྣམས་ཡི་གེར་བྲིས་པ་ཡིན།
འདིས་མཚོན་པའི་སྒྱུ་མའི་འཆར་ཚུལ། ཨ་འཐས་ཀྱི་བྱིས་པ་རྣམས་དང་བག་མི་འདྲ་བའི་གཏམ་གྱིས་སྒོ་དུ་མ་ཡོད་མོད། བྲིས་གསལ་ལང། དུས་དེར་ཡང་རང་གི་རང་བློས་མ་ཐོངས་པའི་འཆར་འབྲུའི་འཛུབ་བཙུགས་ཐུན་མ་ཆད་པ་བྱས།
ནི་གུའི་དགེ་སྦྱོར་འདི་རྣམས་ཀྱི་ངོ་སྤྲོད་བོགས་འདོན་གེགས་བསེལ་ཞུ་བའི་བླ་མ་ཞིག་འཚོལ་བ་དང། སྙོམས་ཆུང་གི་ཆོས་འདི་སྤྲང་པོའི་དགོས་སྐལ་གྱི་ཐར་ལམ་དུ་མཇལ་བྱུང་བ་འདི་ལ་མཐའ་ཆོད་པའི་ཆོས་ཞུ།
དབུས་གཙང་གི་བླ་མ་བཟང་དགུ་བསྟེན། སེམས་ལྷག་མ་ལུས་པ་ཞིག་བགྱིད་ཅིང། ཤངས་པ་བཀའ་རྒྱུད་ཀྱི་གནས་རྣམས་སུ་ཚོགས་འཁོར་རེའི་འབྲེལ་པ་འཛུད་པ་ལ་འགྲོ་དགོས་པ་འདུག་སྙམ་ཞེ་ལ་བཞག།
འཕྲལ་ཨ་མ་སོགས་ཀུན་ལ། ང་ཇོ་མཇལ་དང་ཆོས་རྗེ་ངོར་ཆེན། ས་སྐྱ་བདག་ཆེན་རབ་མཛེས་པ་གཉིས་ལ་རྗེ་དྲུང་དུ་མ་ཐོབ་པའི་ཆོས་བཤམ་ཞུ་བ་ལ་འགྲོ་བྱས།
ཡུལ་ནས་སྦྲུལ་ལོ་ཟླ་བ་གཉིས་པའི་ཉེར་བརྒྱད་བླ་མའི་དུས་ཆེན་ལ་བཏེགས། ལམ་གྱི་ཀུན་སྤྱོད་ལྡུམ་བུ་བའི་རང་སྣང་སྐྱོང་ཞིང། སྣང་བློ་བདེ་བར་གསེར་མདོག་ཅན་དུ་སླེབ། སྔར་གྱི་ཆོས་གྲྭ་ལྷན་ཅིག་འཁོད་པའི་གྲྭ་རྙིང་རྣམས་མཇལ།
ཇ་ཞིག་གྲངས།

བསྒོམ་ཆེན་གྱི་མཆོད་པོ་འདྲ་བའི་ཆུ་ལ་ཆ་བཞག། མཚན་ཉིད་པ་སྐམ་པོ་ལ་རེ་བ་མེད། གཅིག་མིག་གཅིག་ལ་ཧུར་ཧུར་སྒྱུ་མའི་སྐྱེས་བུ་ནང་འཚོགས་སྨྲ་བསམ་བརྗོད་མེད་ཀྱི་ལྟད་མོ་ཆེན་པོ་མཐོང། དུས་དེར་བླ་བྲང་རྒྱབ་ཀྱི་བསྐྱེད་ཚལ་ན།
རི་བ་ཀུན་རྒྱལ་བ་ཆོས་རྗེ་རིན་པོ་ཆེའི་དྲུང་འདུལ་བའི་ལུང་གསན་ས་ལ་སྤྱན་དྲངས་འདུག་པས། ཁོང་ས་འབྲུག་པའི་བུ་ཆེན་ཡིན་ཟེར་བས། ཆོས་འདྲའི་རྩད་གཅོད་ལ་ཕྱིན་པས།
ངེད་རང་ཕན་ཚུན་མཇལ་བ་ཙམ་གྱིས་སྔར་འདྲིས་ཀྱི་མཛའ་བོ་ལྟར་ཐུགས་དག་སྣང་ཁྱད་པར་ཅན་སྐྱེས། འདི་ལྟར་སྐུ་གཞོན་ནུ་ལ་མཁྱེན་རབ་མཐར་ཕྱིན། སྔོན་གྱི་སྨོན་ལམ་འབད་མེད་དུ་བསད། སྒྲུབ་པ་ཉམས་ལེན་ལ་ཐུགས་གཞོལ་བ་འདི་ངེད་སྒྲུབ་རྒྱུད་པའི་སལ་དུ་འདུག་གསུང་ཐུགས་དགྱེས་དགྱེས་གནང་ཞིང།
འབྲུག་པ་དབོན་རིན་པོ་ཆེའི་སྙན་པ་ཁྱད་པར་ཅན་དོན་དང་འབྲེལ་བ་ལྷུག་པར་བསྩལ། བདག་རྒྱལ་དབང་བདག་རྡོ་རྗེ་སེམས་དཔའི་ཞལ་ལུང་གཉིས་ཀའི་དཔེ་མཐོང་བས།
དེ་གནང་དགོས་ཚུལ་ནན་བསྐྱེད་ཕུལ་ཀྱང་སྟབས་བདེའི་དགོངས་པ་མ་ལོན། གྲོགས་པོ་རྣམ་པ་ཡང་སྙུགས་བུད་དོགས་ཞག་བཅུ་ལས་མ་བསྡད་ནའང་ཆོས་ཡོན་གསེར་གྱི་མཎྜལ་སོགས་འབུལ་བ་སོགས་སྒོ་དུ་མས་བསྙེས་པ་བསྒྲུབས་རྗེས་རྒྱུན་བཞེས་ཀྱི་དབུ་ཞྭ་གོས་ཆེན་ལ་བཅོས་པའི་སྐུ་དྲེགས་ཆགས་པ་བྱིན་རླབས་རྟེན་གྱི་གནང་སྦྱིན་ཆིབས་སྐྱེལ་དང་བཅས་ལྗངས་སུ་སླེབ་ནས་དཔོན་སློབ།
ལྷན་དུ་ཇོ་མཇལ་ལ་ཕྱིན་པས། ས་གའི་བཅུ་བཞི་ལ་ལྷ་སར་སླེབས། བཅོ་ལྔའི་དུས་ཁྱད་པར་ཅན་གྱི་ཉི་ཚེ་ལ་ཇོ་བོ་རིན་པོ་ཆེ་དང་མཇལ་བས། སྔར་རྨི་ལམ་གཟུང་མཇལ་དུས་ཀྱི་གསལ་དྭངས་དེ་མེད་པར།
འགར་འགར་རྡེས་རྡེས་རང་གི་མཐོང་སྣང་

གཏན་ཡིད་མི་ཆེས་པའི་སྐྱོ་བ་སློང་བ་འདྲ་བ་ཞིག་བྱུང་བས་དེ་འཕྲལ་རང་ལོག་ཡར་ལམ་ཐམས་ཅད་མཁྱེན་པ་དང་མཇལ་བཀའ་གད་ནོར་བུའི་ཕྲེང་བའི་རྩ་ལུང་ཆོས་འབྲེལ་དུ་ཞུས། དོ་ནུབ་ཀྱང་ཆིབས་སྐྱེལ་གནང་ནས་སྙེ་ཐང་དུ་སླེབ།
ཇོ་བོའི་རྟེན་རྣམས་ལ་ཕྱག་མཆོད་སྨོན་ལམ་བཏབ། དེ་ནས་ཡོལ་རིན་ཆེན་གླིང་གི་གོང་ཐོགས་ཆེན་རྩེར་ཀརྨ་ཕྲིན་ལས་བ་vc: པལ་སྐུ་གསུམ་ངོ་སྤྲོད་ཐོབ། སླར་གཙང་དུ་ལོག་ནས་རེ་ཞིག་དཀར་པོ་བྲག་ཏུ་བསྡད་མཚམས་དབྱར་སྨད་གཞིས་ཀ་རིན་སྤུངས་སུ་ཕ་རིན་པོ་ཆེ་ཧྲཻ་བོའི་དྲུང་དུ་བསྙེགས།
སྦྲུལ་ལོ་ཟླ་བ་བདུན་པའི་ཉེར་བརྒྱད་ལ་མཇལ། དེ་ཉིན་ནས་དབུ་བཙུགས་ཟླ་བ་ཕྱི་མའི་ཉེར་བདུན་བར་ལ་ཨོ་རྒྱན་བསྙེན་སྒྲུབ་ཀྱི་དམིགས་པ་ཉིན་རེ་བཞིན་མ་ཆད་པ་ཞིབ་པར་སྩལ།
ཁྲིད་ཡིག་གི་ལུང་གསུང་མ་འདྲིས་པས་སུས་མཛད་ཀྱི་ངེས་པ་ཆེར་མ་རྙེད། ཟླ་སེང་པས་མཛད་པའི་ལུགས་བྱས། སྔར་ལམ་ཡིག་ཏུ་བཀོད་ཀྱང།
ཕྱིས་མཐོང་སྨོན་དུ་མཇལ་དུས་དངོས་སུ་ཞུས་པས་ཆོས་རྗེ་རང་འབྱུང་པའི་ཁྲིད་ཡིག་ཡིན་གསུང་བའི་བཀའ་བསྩལ་ཕེབས། བསྙེན་སྒྲུབ་གྲོལ་མཚམས་མཆེད་གྲོགས་རྣམས་དང་ལྷན་ཅིག་བྱ་བཏང་ཟང་མའི་ཀུན་སྤྱོད་རྟན།
དབུས་ལ་ཕ་རིན་པོ་ཆེའི་ཕྱག་ཕྱིར་འགྲོ་བར་བློ་ཐག་བཅད། ངེད་རང་གི་རྒྱུན་གྱི་གྲྭ་པ་རྣམས་གཙང་ཕྱོགས་ལ་ཀློག། དེ་སྐབས་རྭ་ལྔ་རྩེར་བླ་མ་རིན་པོ་ཆེ་ཕྲ་རི་བ་ལ་སྒྲོལ་དཀར་སྒམ་པོ་ལུགས།
ཛཾ་ལ་དམར་པོའི་སྲོག་བསྒྲུབ་གཉིས་ཀྱི་རྗེས་གནང་ཡིག་ལུང་ཚང་བར་ཞུས། སྦྱོར་དྲུག་གི་བཞུགས་ཤིན་ཏུ་ཆེ་བ་འདུག་པས་སེམས་དྲང་ཁྱད་པར་པཎ་ཆེན་ནགས་རིན་ནས་བརྒྱུད་པའི་ཉེ་བརྒྱུད་དེ་ལ་ཞེད་ཆེ་བར་ཡོད་པས།
ནན་བསྐྱེད་གསོལ་བ་བཏབ་པས། ཟབ་ལམ་དུ་ལུང་

འབུལ་བའི་བཀའ་སྲོལ་མེད་ནའང། བསྙེན་སྒྲུབ་གསན་འཕྲལ་དུ་འདུག་པ་དང། ངེད་ལ་རྨི་ལྟས་ཀྱང་བཟང་བ་ཞིག་བྱུང་བས་འབུལ་དགོས་གསུང། ལོ་ཆེན་གྱིས་མཛད་པའི་མགྱོགས་ཁྲིད་དེའི་ལུང་དང། དོན་བསྡུས་དམིགས་པ་གནང་ཞིང།
འདིའི་རྒྱས་བཤད་པཎ་ཆེན་ནགས་རིན་གྱི་གསུང་བགྲོས་ཞིབ་པ། ཆོས་རྗེ་ཆོས་གྲགས་པའི་ཟིན་བྲིས་ཆེན་མོ། སླར་སྨན་སྡིངས་སུ་བྱིན་རླབས་གཟིལ་ཆེན་རྒྱས་པའི་ལོ་ཆེན་སྙིང་གི་ཐིག་ལེའི་དྲུང་དུ་ལེགས་པར་ཐོབ།
དེ་ནས་ཕ་རིན་པོ་ཆེའི་ཕྱག་ཕྱིར་འབྲངས་ནས་རིམ་གྱིས་ཉི་མ་དབུས་ཀྱི་རྒྱལ་ཁམས་ཆེན་པོར་བཏོལ་ཏེ། ཤར་ལམ་ལྷ་མདོངས་སུ་ཀརྨ་སྤྱོད་ཁྲིད། སྙུག་ལ་རྩེར་རླུང་སེམས་དབྱེར་མེད་ཀྱི་ཁྲིད་ཟླ་ཕྱེད་ཙམ་རེའི་བར་དམིགས་པ་འགྲིལ་བར་ནོས།
ཕྱིས་མཐོང་སྨོན་དུ་ཕག་མོ་ལྟ་ཁྲིད་ཉན་དུས་ཀྱང་ཉིན་རེ་བཞིན་རླུང་སེམས་དབྱེར་མེད་ཀྱི་སྲོག་རྩ་གྲིལ་བའི་གཟེར་བུ་ཡང་དག་པའི་བཀའ་དྲིན་བསྩལ།
སྙུལ་ལ་ནས་ཆུ་ཤུལ་ཕུའི་ལྷ་ཡུལ། མེད་རྣམས་སུ་ལྕག་མལ་ཙམ་གདན་ཆགས་པའི་སྐབས་དེར། གྲྭ་པ་གཙང་ལ་སོང་པ་རྣམས་ཀྱང་འགུག་བྱུང། དཔོན་སློབ་ལྷན་ཅིག་བ་དེའི་ལ་རྒྱུད་ནས། གནས་ཆེན་དཔལ་མཚུར་ཕུའི་ལོགས་ཨ་ས་རི་ཁྲོད་དུ་ཟླ་བ་བཅུ་བའི་ཚེས་བཅུ་གཉིས་ལ་ཕེབས་པའི་ནུབ་མན།
བཀའ་རྒྱུད་རིན་པོ་ཆེའི་ཕ་ཕོགས་གནས་ལུགས་ཕྱག་རྒྱ་ཆེན་པོའི་ངོ་སྤྲོད་ལ་བཀྲ་ཤིས་བར་མཛད་དེ། སྤྱིལ་བུ་བྱིན་ལས་རིང་དུ་བཀར་བའི་སྤྱིལ་བུ་ཆུང་ཆུང་ཅིག་ཏུ་བུག་སྒོ་བྱ།
གཞན་དང་ཕྲད་པ་ལྟ་ཅི། ཕ་རིན་པོ་ཆེ་ཉིད་དང་ཡང་མི་མཇལ་བར། ངོ་སྤྲོད་ཀྱང་བུག་སྒོ་ནས་འདོམས་པའི་ཕྱག་བཞེས་མ་ཉམས་པས་སྒོམ་ལན་གསུམ་བཏབ།
ཉམས་བལྟ་ལན་བདུན་གནང་ནས།

གཅེར་མཐོང་མཛུབ་ཚུགས་ཀྱི་ངོ་སྤྲོད་བསྙེམས་ཆོད་ཞལ་གྱི་བདུད་རྩི། སྙིང་གི་བུམ་པར་སིབ་ལུགས་སུ་མཛད་པའི་སྐལ་པ་བཟང་པོའི་གནས་ལ་འགོད་པར་མཛད་དེ། ཡི་གེ་མེད་པ་དོན་གྱི་འཕོ་བ་ཁྱད་པར་ཅན་གྱི་བརྒྱུད་པ་རིན་པོ་ཆེའི་མཐའ་བྲལ་དུ་ཚུད་ཙམ་གྱི་སྒོམ་ཆུང་པ་ཞིག་སྩོལ་བ་མེད་དུ་བྱུང།
བརྒྱུད་པ་ཞེས་པའི་ཚིག་བླ་དག་ཀྱང། དབང་བསྐུར། རྒྱུད་བཤད། མན་ངག་བྱིན་པའི་རྣམ་པ་ལམ་བྱེད་ལ་བཏགས་པ་མ་ཡིན།
འོ་ན་གང་གི་བརྒྱུད་པ་ཡིན་ཞེ་ན། ཏིལླི་ནཱ་རོའི་བརྒྱུད་པ་ལ། གཉིས་མེད་ཡེ་ཤེས་རྡོ་རྗེ་ཡོད། ཅེས་གསུངས་པས། བརྒྱུད་པ་རིན་པོ་ཆེ་འདི་དག་ནི་ཕས་བུ་ལ་ཡེ་ཤེས་ཞུ་ལུགས་བྱས་པའི་བྱང་ཆུབ་སེམས་གཉིས་སུ་མེད་པར་རྟོགས་པའི་རང་སྣང་ཐིག་ལེ་ཉག་གཅིག།
ཡེ་རྫོགས་རྩ་བྲལ། གསལ་བཞག་གི་དྲི་མ་མེད་པའི་སངས་རྒྱས་ལག་བཅངས་ཁོ་ན་སྙིང་ལ་སྦྱིན་པར་མཛད་པ་སྟེ། ཚིག་གིས་ན་ཡམས་ཀྱིས་དོན་ཚོལ་བའི་བརྒྱུད་པ་མ་ཡིན།
དོན་དང་དོན་ལྷན་ཅིག་ཏུ་སྦྱོར་བའི་བརྒྱུད་པ་ཡིན་པའི་ཕྱིར། ཆོས་ཚུལ་འདི་ལ་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་ཅེས་ཉི་ཟླ་ལྟར་གྲགས་སོ༎དེས་ན་བཀའ་བརྒྱུད་རིན་པོ་ཆེ་འདིའི་བཞེད་ཀྱི་བླ་མ་གང་ལས་ཕྱག་རྒྱ་ཆེན་པོའི་རྟོགས་པ་ཐོབ་པ་དེ་ལ་རྩ་བའི་བླ་མ་ཞེས་རྣམ་པར་འཇོག་སྟེ།
བསགས་པ་རབ་ཀྱི་མཐར་ཕྱིན་པའི་ལས་ཅན་དག་གིས་སྤྱོད་ཡུལ་ལས། འདི་ན་ཡོངས་སུ་ཁྱབ་པའི་རང་གི་ཀུན་རྟོག་གི་དྲ་བས་རང་གཡོགས་ཏེ།
ཐོས་པ་དང་ཚུལ་ཁྲིམས་མཆོག་འཛིན་གྱི་ང་རྒྱལ་གྱིས་གནས་ལུགས་ཀྱི་ཁྱིམ་དུ་འཇུག་པའི་སྒོ་ལག་དམ་དུ་བཅད་དེ། གཉུག་མའི་གཏན་ཡུལ་གྱི་གྲོང་ཁྱེར་དུ་ནམ་ཡང་མ་ཕྱིན་པའི་ལམ་གོལ་བའི་མཐར་ལྷུང་ཅན་མཁས་པར་གྲགས་པ།
བཙུན་

པོར་འཕྱོས་པ། བཟང་པོར་སེམས་དཔའ་འགའ་ལས། དད་པ་ཅན་གྱི་སོ་སོ་སྐྱེ་བོ་གྲྭ་མ་ཉམས་པ་ཞིག་སྐལ་བ་མཆོག་ཏུ་གྱུར་པའོ༎ཅེས་པ་སྨྲ་བ་འདི་ཉིད་ཟོལ་ལམ་གཅམ་བུ་མ་ཡིན་ཏེ། གནས་དོན་ཡང་དག་པའི་དཔང་པོར་སྒྲིབ་མེད་ཀྱི་སྤྱན་ལྡན་མ་ལུས་པ་བཞུགས་ཤིང།མདོར་ན་ཡོངས་འཛིན་དེ་དང་དེའི༎ཁྱད་པར་སློབ་མ་དག་གིས་འབྱེད།སེང་གེའི་ཕྲུ་གུ་ཕ་ཉིད་ཀྱིས༎རིགས་སུ་ཉེ་བར་མཚོན་པ་བཞིན༎ཞེས་པའི་དོན་དང་ལྡན་པའི་གནས་བརྫུན་མེད་མངོན་སུམ་གྱིས་གསལ་བ་ལ།
མ་རུངས་པའི་ཡིད་ཅན་དག་གིས་བསྙོན་བཏགས་རྒྱུ་ཅི་ཡོད། དེ་ལྟར་ངོ་སྤྲོད་ཞུ་བའི་ཆིག་བསྒྲིལ་དེ་ལ་ཞག་བཅུ་གསུམ་དབེན་པ་བསྟེན་ནས་སླར་ཡང་དཔལ་མཚུར་ཕུའི་གཙུག་ལག་ཁང་ཆེན་པོ་ཉིད་དུ།
དད་འདུས་ཀྱི་སྐྱེ་བོ་དུ་མ་ལ། རས་ཆོས་གནང་བའི་སྐབས་དེར་བདག་ཅག་ཉུང་ཤས་ཅིག་ལ་ཇོ་མོ་ལྷ་ལྔའི་སིནྡྷུ་རའི་དཀྱིལ་འཁོར་དུ་བསོད་ནམས་ཀྱི་ཚོགས་ཀྱི་སླད་དུ་འཇུག་པ་དང་འབྲེལ་བའི་རིག་པའི་དབང་ལྔ།
ཚུལ་ཁྲིམས་ཀྱི་ཚོགས་ཀྱི་སླད་དུ་བུམ་པ། གསང་བ། ཤེས་རབ་ཡེ་ཤེས། འཇིག་རྟེན་པའི་དབང་བཞི་པ་རྣམས་གྲོལ་ལམ་ལྟར་བསྐུལ་ནས། ཡེ་ཤེས་ཀྱི་ཚོགས་ཀྱི་སླད་དུ་འཇིག་རྟེན་ལས་འདས་པའི་བཞི་པ།
གཅེར་མཐོང་དུ་སྟོན་པ་ཡེ་ཤེས་རྡོ་རྗེའི་དབང་གི་ཆོས་སྒོ་ཕྱེ་བའི། ཕྱི་ནས་མཎྜལ་དང་ཡིག་བརྒྱའི་ཁྲིད་ཀྱིས་བསགས་སྦྱངས་ཚུལ་བཞིན་དུ་བགྱིས་ཏེ། གཏུམ་མོའི་མེ་དམིགས་ནས་ཁྲིད་མཛད་པ་ན།
དམིགས་པ་ཀུན་ཀྱང་རྣམ་པར་མི་རྟོག་པ་དང་གཅིག། རྣམ་པ་ཐམས་ཅད་པ་དང་གཉིས། ལྷན་ཅིག་སྐྱེས་པ་དང་གསུམ་ཉིད་ཀྱི་སྒོ་ནས་ཕྱག་རྒྱ་ཆེན་པོ་མཚན་མ་མེད་པའི་རྫོགས་རིམ་ཉིད་ཀྱི་ངོ་བོར་གྱུར་པའི།
ནཱ་རོ་ཆོས་དྲུག་གི་

བགྲོད་པ་གཅིག་པའི་ལམ་མཆོག་ཏུ་གྱུར་པ་ཡང་བསྩལ་ཏེ། རང་ཉིད་ཀྱིས་བསགས་པའི་སྣང་ངོར་ཆོས་དྲུག་པོ་རེ་རེའི་ཁོངས་སུ་ཆོས་ལྷག་མ་ལྔ་ཀར་འདུ་བ་སོགས་ཀྱི་མྱོང་བའི་རི་མོ་རྣམ་པར་བཀྲ་བ་དང། དེ་ཉིད་ཀྱང་ལམ་གྱི་སྲོག་རྩ།
བླ་མ་ཆོས་སྐུའི་མོས་གུས་གཅིག་པུ་པ་ཡིད་ལ་མི་བྱེད་པ་ཁོ་ནའི་དབྱིངས་སུ་འདྲིལ་བ་དང། དེ་རྩེ་གཅིག་སྤྲོས་བྲལ། རོ་གཅིག་སྒོམ་མེད་སོགས་རྣལ་འབྱོར་བཞི་གསུམ་བཅུ་གཉིས་སུ་བཤད་པའི།
རོ་གཅིག་ཆེན་པོ་ཙམ་ནས་ནི། ཕྱི་རོལ་མུ་སྟེགས་ཀྱི་ལྟ་བསྒོམ་སྤྱོད་པ་ཐམས་ཅད་ཀྱང་ཕྱག་རྒྱ་ཆེན་པོར་རོ་མཉམ་པ་ཉིད་དུ་འཆར་བས། མཐུན་པ་དང་མི་མཐུན་པའི་སྤྱད་པ་ཐམས་ཅད་འཇིག་པའི་བློ་འདས་ཀྱིས་འཚང་ཁྱད་པར་ཅན་ཡང་རིག་ཅིང།
རས་མཚོར་འཇུག་ཀར་ཕག་མོ་ཕུར་ཞབས་ཅན་གྱི་མེ་དབང་ཡང་བསྩལ་ནས། རྒྱལ་གྱི་ཉ་ལ་རས་ཕུད་ཀྱི་ཕྱག་བཞེས་བར་ཆད་མེད་པར་མཐར་ཕྱིན་ཏེ། ཞག་ལྔ་བཅུ་རྩ་དྲུག་གི་བར་རྒྱུན་མ་ཆད་པའི་ཟབ་ཁྲིད་ཀྱི་བཀའ་དྲིན་མནོས།
ཁམས་གསུམ་གྱི་རྭ་བ་ལས་ཡོངས་སུ་མི་འདའ་བའི་རྣམ་པར་རྟོག་པའི་ཉིད་འཕྲུལ་ཅན་གྱི་མཚན་བཅས་ཀྱི་རྫོགས་རིམ་དང་ཐུན་མོང་དུ་མ་གྱུར་པ་ཉིད་ཡིན་ནོ༎དེང་སང་ལྕེ་བདེ་བ་ལ་ཉམས་མྱོང་བཟློས་ན་མཁའ་འགྲོ་མའི་བཀའ་ཆད་ཡོང་ཟེར་གྱི་འདུག་སྟེ།
མཁའ་འགྲོ་མ་ལ་སོ་རྣོན་པོ་ཡོད་ན་གཟུང་བྱའི་ཉན་པ་པོ་ཕྱིར་ལུས་ཤིང། འཛིན་པའི་འཆད་པ་པོ་ནང་དུ་ལུས་པའི་གསང་སྒྲོགས་པ་རྣམས་ཀྱི་ཤ་ལ་ཟོ་ཞིག།
སྟོང་གསལ་ནམ་མཁའི་རྣལ་འབྱོར་པ་ལ་ནི་མཁའ་འགྲོ་མས་ཅིག་ཀྱང་བྱ་རྒྱུ་མེད་པ་ཡིན་ནོ༎རས་ཆོས་གྲོལ་མཚམས་སྐྱེར་སྒང་གི་གནས་མཇལ། སེང་གེ་བྲག་ཏུ་ཞག་བརྒྱད་ཙམ་གྱི་རིང་དེར་འདུས་ལ་

འདོད་ཆོས་ཉིན་མཚན་སྦྲེལ་ནས་བཤད། སྔར་གྱི་ཇོ་མཇལ་དེ་སེམས་ཚིམས་པ་ཞིག་མ་བྱུང་པས། སླར་ལྷ་སར་ཕྱིན་གནས་སྐོར་ཞིབ་རྒྱས་བསམ་པ་རྫོགས་པར་བགྱིས་ཤིང། ཁྱད་པར་དངོས་གྲུབ་ཀྱི་རྩ་བར་གྱུར་པའི་མཆོག་གི་རྡོ་རྗེ་སློབ་དཔོན་སྙིང་གི་མེད་རྩེ་གཏོང་རྒྱུ་ཞིག་བཙལ་ལ།
རྒྱུད་མ་ལུས་པའི་བླ་མ་དང་པོའི་སངས་རྒྱས་བྱང་ཆུབ་སེམས་དཔའི་འགྲེལ་པ་སྐོར་གསུམ་དང་བཅས་པ་ཞུ་བའི་ཡུལ། དབུས་ནས་ལོ་པཎ་ཆེན་རྡོར་རྒྱལ་བ།
བླ་མ་རིན་པོ་ཆེ་ཕྲ་རི་བ། ཆོས་རྗེ་མཁས་པའི་དབང་པོའི་དབོན། གཙང་ནས་ཇོ་ནང་མཁན་ཆེན་པ་ཀུན་དགའ་ལེགས་པ། ཏི་ཤྲི་རིན་པོ་ཆེ་སེས་རབ་བཀྲ་ཤིས། ལོ་ཆེན་རིན་ཆེན་བཟང་པོ་བདུན་ལ་ཟན་རིལ་ཇོ་བོའི་ཕྱག་ཏུ་ཕུལ་བས།
ལན་གསུམ་བཏུད་མར་ལོ་ཆེན་ཉིད་བདག་གི་དངོས་གྲུབ་ཀྱི་རྩ་བ་རྡོ་རྗེ་སློབ་དཔོན་ཆེན་པོར་བསྙེམས་བྲལ་ཡིད་ཆེས་པར་ལུང་བསྟན་པ་ཅི་ནས་ཀྱང་མ་བརྗེད་པར་སྙིང་ལ་བཞག།
ཡོལ་ཕུ་རི་གོང་གི་གནས་མཇལ་ལ་རྐང་གཏད་ཕྱིན། གཉན་སྟོན་སྦས་པའི་རྣལ་འབྱོར་གྱིས་བཞེངས་པར་བརྩམས་པའི་མགོན་པོ་རང་བྱོན་གྱི་དྲུང་དུ། སྔར་རང་ཡུལ་ནས་ཡོངས་དུས་ཀྱི་ཞེ་འདོད་ཀྱི་གཙོ་བོ་ཤངས་པ་བཀའ་བརྒྱུད་ཀྱི་ཆོས་རྫོགས་པ་ཞིག་ཞུ་བའི་བླ་མ།
རིན་པོ་ཆེ་རྒྱལ་བའི་འབྱུང་གནས། བ་བོམ་པ་དཀོན་མཆོག་འབྱུང་གནས། བྱ་རྒོད་པ་ཀུན་དགའ་རྒྱལ་མཚན། བྲག་ནག་པ་ཀུན་དགའ་རྒྱལ་མཚན།
རིན་པོ་ཆེ་ལྕགས་པོ་རྩེ་བ། རྒྱལ་སྒོམ་ལེགས་པ་རྒྱལ་མཚན། གཟད་པ་དཔལ་ལྡན་བློ་གྲོས་རྣམས་ཀྱི་མཚན་སོ་སོ་ཟན་རིམ་དུ་བགྱིས་པས། ཐོག་མཐའ་གཉིས་ལ་རྒྱ་སྒོམ་དང། བར་དུ་ལྕགས་པོ་རྩེ་བ་ཐོན་བྱུང་བས།
ཤངས་ཕྱོགས་ལ་ཆོས་ཞུ་དོན་གཉེར་ལ་ལམ་

སྲང། ཤ་ར་གྲུ་ཁ་ནས་ཕྱིན་གསེར་མདོག་ཅན་ལ་བཏང། ངེད་དཔོན་སློབ་ལྔས་ཆུ་བྱང་ལམ་བསྲངས་ཕྱིན་པས། འུ་ཡུག་དགོན་པ་དཀར་པོ་ན་བླ་མ་རིན་པོ་ཆེ་ཕྲ་རི་བ་བཞུགས་པའི་དྲུང་དུ་སླེབ། ཞག་གཉིས་ངལ་གསོ་བསྟེན།
རྭ་ལྔ་རྩེར་ཞུས་པའི་སྒྲོལ་དཀར་གྱི་ཚེ་ཁྲིད། ཀརྨ་པ་རོལ་པའི་རྡོ་རྗེའི་ཟབ་ཁྲིད་དེ་ཉིད་དང། རྩ་རི་ཞིང་སྐྱོང་གི་རྗེས་གནང། དཔའ་དབོ་རྣམ་པར་རོལ་པའི་ལུང། ལྷ་མོ་འོད་ཟེར་ཅན་གྱི་ལམ་བསྲུངས་རྣམས་ཞུས་ནས་འུ་ཡུག་གི་ཕུའི་ལ་རྒལ།
རབ་བརྟན་ཆོས་ལུང་དུ་སླེབས་པས། དེ་ནུབ་མན་འབྲུམ་བུས་བཏབ། ལམ་གྱི་བབས་དང། ལ་བརྒལ་ཆུ་ཐོན་གྱི་སྟབས་ཤིན་ཏུ་སྡུག་པར་བྱུང་ཡང། ཆོས་ཟབ་པོ་ཉན་པའི་ལས་ཀྱི་ཀློང་ཡིན་སྙམ་བློས་ལོངས་ཤིང།
བསགས་སྦྱངས་ལ་བོགས་ཆེ་བར་བྱུང། དེར་ན་བ་ཡར་བསོའི་སྐབས་ནས་རྒྱ་སྒོམ་རི་ཁྲོད་པ་ཆེན་པོ་སྤྱན་དྲངས། ཐོག་མར་རྒྱུད་སྡེ་ལྔའི་དཀྱིལ་འཁོར་ཆེན་པོར་དབང་བསྐུར་ཞུས་ཤིང།
དེ་མཚམས་ཤངས་པའི་ཚོགས་ཆོས་སྔོན་འགྲོ་མི་རྟག་སྐྱོ་ཤས་ཀྱི་ཉམས་ཁྲིད་ཆེན་མོ་བསྩལ་ནས། རྩ་བའི་ཆོས་དྲུག། བཀའ་དྲུག་དང་དམིགས་པ་སྤེལ་བའི་མྱོང་ཁྲིད། སྡོང་པོ་ཕྱག་ཆེན་ཁའུ་མའི་དོན་ཁྲིད་དབང་དང་འབྲེལ་བ།
ལམ་འཁྱེར་གྱི་འཇུག་སྒོའི་བྱིན་རླབས་སོ་སོར་ཞུས་ནས། བླ་མ། ཡི་དམ། དུག་ལྔ་ལམ་འཁྱེར་དམིགས་ཁྲིད། མཁའ་སྤྱོད་དཀར་དམར་བྱིན་རླབས་དང་འབྲེལ་བར་ལྟ་ཁྲིད།
སེམས་འཆུག་གཉིས་ཀྱི་གནད་བསྡུས་ངོ་སྤྲོད་ཀྱི་ཁྲིད་སོ་སོ། མཁའ་འགྲོ་སུ་ཁ་མ་ནས་བརྒྱུད་པའི་བདག་མེད་མའི་ནང་ཁྲིད། གསང་སྒྲུབ་ལྟེ་བ་སྤྲུལ་འཁོར། གཟེར་ལྔ་གནད་སྡེམས་ལྷན་ཅིག་པའི་ཉམས་ཁྲིད།
མགོན་པོ་སྙིང་ཞུགས་ཀྱི་དམིགས་ཁྲིད། མཐར་དག་

སྣང་རྗེས་སུ་ཡི་རང་གི་ཁྲིད་ཀྱི་བར། ཆོས་ཀྱི་སྒོ་མ་ཚང་བ་མེད་པའི་རྒྱས་པ་རྣམས་ལ་རྒྱུད་སྡེ་ལྔའི་སྤྱི་བཀའ་དང་དགོས་བཀའ་སོ་སོ། བརྒྱུད་པ་ཐ་དད་ལས་བྱོན་ཏེ་ཁྱུང་པོ་རྣལ་འབྱོར་ལ་བཀའ་བབས་པའི་དབང་རྒྱུན་མ་ཆད་པ།
ཁྱད་པར་མཁའ་འགྲོ་ནི་གུའི་གསང་ཆོས་རྒྱུད་སྡེ་ལྔ་གཙོ་བསྡུས་ལུས་དཀྱིལ། བདེ་མཆོག་ལྷ་ལྔ། དབང་བཞི་ལུས་སྒྲིགས། ཡིག་བདུན་བྱིན་རླབས། བདེ་མཆོག་གསང་སྒྲུབ། གའུ་མ་དཀར་དམར་མཐིང་གསུམ་སོ་སོའི་བྱིན་རླབས།
དགྱེས་རྡོར་ཐོད་པ་ཅན། མཚོན་ཆ་ཅན། ལྷ་དགུ། ལྷ་བཅུ་གསུམ་གྱི་བྱིན་རླབས་ཐ་དད། བཀའ་དྲུག་ཏུ་མ་འདུས་པའི་ཞར་བྱུང་བླ་མའི་གཏུམ་མོ་མེ་དབང། སྒྱུ་ལུས་སྣང་སེམས་བཙན་ཐབས་སུ་ངོ་སྤྲོད་པའི་བྱིན་རླབས།
རྣམ་འཇོམས། ཆང་མཆོད། སྨོན་ལམ། བཀྲ་ཤིས་བཀའ་རྒྱ་མ་རྣམས་ཀྱི་བྱིན་རླབས་མཐའ་དག། ལུས་འཆི་མེད། རྗེ་སྒམ་པོ་བས་བླ་མ་རྨོག་ཅོག་པ་ལ་གདམས་པའི་རྗེས་གནང།
རིགས་གཏད་དཀར་དམར། རྟ་མགྲིན་གསང་སྒྲུབ། རླུང་ཤིང་རྟ་ཅན། བུམ་པ་ཅན། ཕྱག་རྒྱ་བཅིངས་གྲོལ། དམིགས་པ་རིན་ཆེན་སྒྲོམ་བུ། མགོན་བཀའ་མི་འདྲ་བ་སུམ་ཅུ་སོ་གསུམ་སོགས་མདོར་ན་དབང་བཀའ་དྲུག་ཅུ་རེ་བརྒྱད་ཙམ་དང།
སྤྱི་ཉེ་བར་བསྡུས་པའི་འབྲིང་པོ་ལ་བྱིན་རླབས་ཁོག་ཕུགས་ཀྱི་བཀའ་གཉིས། གཞུང་ཤིང་བཀའ་བརྒྱད། ཕྱག་ཆེན་བཀའ་ལྔ། མཁའ་སྤྱོད་བཀའ་ལྔ། མགོན་པོ་བཀའ་ལྔ་སྟེ་དབང་བཀའ་ཉེར་ལྔར་མཛད་པའི་སྲོལ་དང།
གནད་ཉེ་བར་བསྒྲིམ་པའི་བསྡུས་པ་ལ། ཆོས་དྲུག་བཀའ་དྲུག་དང་འབྲེལ་བའི་དབང་གདམས་པ་ཟུང་སྦྱོར་གྱི་ཕྱག་བཞེས་དོན་མཐིལ་དུ་བསྟན་པའི་ཤིན་དུ་བསྡུས་པ་ལ། སྒྱུ་ལུས་དབང་མོ་ཆེ་

ཉིད་ལ་བཀའ་དྲུག་ཚང་བའི་ཡིད་ཆེས་ངོ་སྤྲོད། དམིགས་ཆེན་དམིགས་ཕྲན་སོ་སོར་ཕྱེ་ནས། རྩ་བའི་དམིགས་ཆེན་བཅུ་བདུན་དྲིལ་ཏེ་ལག་བཅངས་སུ་གཏོད་པའི་གསང་ལམ་ཉེར་བསྡུའི་བར་ལུང་གིས་རྒྱན་པ། ཚེ་དབང་འཇམ་དཔལ་ནཱ་ག་རཀྴའི་རྗེས་གནང།
གཡའ་ཚན་གངས་ཚན་གྱི་བཅུད་ལེན་ཟུར་ཆོས་སུ་ཞུས། གདན་ཐོག་གཅིག་ཏུ་འདོད་དགུའི་གདམས་པ་ལྷུག་པར་ཐོབ་པས་སེམས་ལྷག་པར་ཚིམ་ཞིང་བཀའ་དྲིན་གྱི་ཡོན་རིན་པོ་ཆེའི་མཎྜལ།
རྟེན་ཁེབས་བཟང་བསྒྲིགས་གསེར་མ། དབང་བཀའ་སོ་སོ་ལ་དར། གུ་གུལ་ལ་སོགས་པའི་སྨན་གང་རུང་རེ་ཕུལ་ཞིང། སྒྱུ་ལུས་ནད་ཀྱིས་རྩེས་པས་ཉམ་ཆུང་བར་ཡོད་ཀྱང། བླ་ལྷག་གི་དད་པས་བསྐུལ། མི་ནུས་བཞིན་དུ་ཕྱགས་ལྟབས་པ་སོགས་བླ་མ་དངོས་ལ་བསྟེན་ཚུལ་སྙིང་ནོན་པར་བགྱིས།
ནི་གུའི་ཁྲིད་བརྒྱ་རྩ་བརྒྱད་འཆད་པའི་དམ་བཅའ་ཕུལ་བས། རྒྱ་སྒོམ་ཆེན་པོའི་ཞལ་ནས་བརྒྱ་རྩ་བརྒྱད་ཀྱི་མཐར་དངོས་གྲུབ་གྱི་ཕ་ཕོགས་ཆེན་པོ་འབྱུང་ཞེས་པའི་ལུང་བསྟན་གནང།
ཞབས་སྤྱི་བོར་བླངས་པའི་གདུང་ཤུགས་ཀྱི་ངང་ནས་ཡོང་པས། འཕྲལ་བླ་མ་དང་བྲལ་བའི་སྐྱོ་ཤས་དང། ཕུགས་ལུས་ཟུངས་ངན་པའི་སྟབས་ནས་དྲན་པ་མེད་པ་ལྟ་བུས།
ཡར་བལྟ་བ་སོགས་ཀྱི་སྤྲོས་པ་མ་བྱུང་བས། རྒྱ་བསྒོམ་ཆེན་པོའི་གསུང་ང་རོ་ཆེན་པོས་བོས་ནས། ཆོས་རྗེ་པ་ངེད་ལ་མི་གཟིགས་སམ་གསུང། བལྟས་པས་དབུ་དོམ་གྱིས་གཡོབ་པ་མཛད་ཀྱི་འདུག་ནའང།
གཡབ་ལན་སོགས་ཀྱི་སྤྲོས་པ་མ་བྱུང་བས། དེའི་རྟེན་འབྲེལ་གྱིས་བླ་མ་བཀའ་དྲིན་ཅན་དེའི་ཞལ་ཕྱིས་ནས་མཐོང་བའི་སྐལ་བ་མ་བྱུང། ལུས་གཤེད་ལྷག་པར་ངན་པར་ཡོད་ཀྱང། སྔར་གྱི་ཡི་དམ་ལ་བརྟེན།
རིམ་གྱིས་

བཤངས་པའི་གནས་རྣམས་མཇལ། བརྟག་པའི་ལུང་བསྟན་ལ་ཡིད་ཆེས་བརྟན་པོ་བྱུང་བས་རིན་པོ་ཆེ་ལྕགས་པོ་བརྩེ་པ་དང་ཡང་མཇལ། གྲུབ་རྒྱལ་མའི་ཚེ་དབང། མགོན་པོ་རྒྱན་གྱི་སྐོར། དུར་ཁྲོད་ལམ་ཁྱེར། ཆོས་དྲུག་དང་གའུ་མའི་རྡོ་རྗེའི་ཚིག་རྐང་གི་ལུང་ཙམ་ཞུས།
ཞོང་ཤོང་མའི་ཤར་གྱི་གནས་མཇལ་གྲུབ་རྗེས། དཀར་པོ་བྲག་གི་དབེན་གནས་དམ་པར། མོས་ལྡན་སངས་རྒྱས་རིན་ཆེན་པས་གཙོ་མཛད་དགེ་འདུན་ཀུན་གྱིས་དཔེ་མེད་པའི་བརྩེ་བས་བསྐྱངས།
ཞག་འགའ་ངལ་གསོས། འདོད་ཆོས་རེ་བ་རྫོགས་པར་བྱིན་པའི་སྐབས་དེར་སྟག་ལུང་སྣ་དཀར་ནས། བུའི་མཆོག་ཐོགས་མེད་གསུམ་པས་འབོད་མི་རྐང་བཙུགས་གནང་བྱུང་བས་སྣ་དཀར་ལ་འགྲིམས།
སླར་དཀར་བྲག་གི་ཡང་དབེན་དེར་ཟླ་བ་འགའ་བསྡད་པས། ན་བའི་གཞུག་ལུས་ཀྱིས་ལྷག་པར་སྣར་ཞིང། དགོས་མེད་ཀྱི་ཆོས་འཆད་ཉིན་མཚན་རྒྱུན་མི་འཆད་པ་དེས་ཤིན་ཏུ་སྦྱོང་བར་བྱུང། དེ་ནས་ཆོས་རྗེ་རིན་པོ་ཆེ་ལྕང་ར་བའི་དྲུང་དུ།
པཎ་ཆེན་རིན་པོ་ཆེའི་རྣམ་ཐར་ཉིད་ཀྱིས་མཛད་པ་དེའི་ལུང་ཆོས་འབྲེལ་དུ་ཞུས་ནས། སྟག་ལུང་སྣ་དཀར་དུ་ཟླ་བ་གཅིག་གི་བར་ལ་རྒྱལ་སྲས་ཁྲིད་དྲུག་དང་འབྲེལ་བར།
སེམས་དཔའ་ཆེན་པོ་དངུལ་ཆུ་ཆོས་རྫོང་པའི་བཀའ་འབུམ་ཐོར་བུ་བའི་བཤད་ལུང་ཞིབ་པ། དབུ་སེམས་ཀྱི་སེམས་བསྐྱེད་ལུགས་གཉིས། སྔར་དྲུང་ནས་རིན་པོ་ཆེའི་དྲུང་དུ་ནོས་པའི་ཇོ་བོ་ལུགས་ཀྱི་སྒྲོལ་མ་ཉེར་གཅིག་གི་རྗེས་གནང་རྣམས་ཚོགས་པ་ལ་སྤྱི་ཆོས་སུ་བྱས།
ཆོས་རྗེ་ཉིད་ཀྱི་གཙོ་མཛད་ལ་དགོས་ཆོས་ཟབ་དགུ་ལྷུག་པར་ཕུལ། གནས་འདིར་ལན་མང་དུ་ངལ་བསོས་པས་ཡིད་བདེ་འཕེལ་བའི་སོས་དུལ་བློ་ཆགས་བྱུང་ཞིང།
རང་ཡུལ་གྱི་བླ་

ཆེན་སོངས་པ་སྐུ་མཆེད་འབྲི་ཁུང་ཆོས་སྡེ་སོགས་ཀྱི་ཆོས་ལུགས་རྒྱུན་ཆད་པ་གསོ་བའི་མདུན་པས། བྱ་བཏང་ཆེན་པོ་ཆོས་ཀྱི་གྲགས་པ་ལས། དགོངས་གཅིག་པོད་ལུང། ལྔ་ལྡན་ནོར་བུའི་ཕྲེང་བ་ཁྲིད་ཉན་ནས་རྗེ་རིན་པོ་ཆེ་ཆོས་ལུང་པ་ལ་གདམས་པ་ཟབ་མོ་ནོར་བུ་མཐོང་གྲོལ་གྱི་མ་བཞི་བུ་བཅུ་བདུན་ཚང་པར་ནོས་མཚམས།
སྔར་གསེར་མདོག་ཅན་ནས་རྟེན་འབྲེལ་གྱི་སྒྲིག་ཕྱོགས་དབུ་བཙུགས་ཏེ་བྱིན་རླབས་ཟིལ་ཆེན་རྒྱས་པའི་ལོ་ཆེན་དྲུང་དུ།
ཞེ་ལ་དུས་ཀྱི་འཁོར་ལོ་སྐྱེས་རགས་དོན་གྲུབ་རྣམ་པར་དག་པར་བཤད་པས། འདི་དང་ཕྱི་མ་བྱང་ཆུབ་སྙིང་པོ་ལ་མཐར་ཐུག་པའི་བར་ཕྱི་ནང་གཞན་གསུམ་གྱི་ཕན་བདེ་མ་ལུས་པའི་རྩ་ལག་དངོས་གྲུབ་ཐམས་ཅད་ཀྱི་རེ་གནས་སུ་གྱུར་པའི་མཆོག་གི་རྡོ་རྗེ་སློབ་དཔོན།
ཡིད་ཀྱི་འཇུག་ཡུལ་གཅིག་ཏུ་གཏོད་པ་ཞིག་ཞུ་བསམ་པ་བྱས། འཕྲལ་ཞུ་ཡིག་ནང་དུ། དཔལ་མི་ཕམ་མགོན་འཇིག་རྟེན་མིག་འབྱེད་ཞ་ལུ་ལོ་ཙཱ་བའི་བཀའ་དམ་ཚིག་གཉན་པོའི་རྭ་བ་ལས་མི་འདའ་བ།
བདག་ཅག་རྨོངས་པའི་སྣང་ངོར་སངས་རྒྱས་བསྟན་པའི་རྒྱུན་ལ་དགོངས་པ་གཅིག་གི་ཁྲེལ་ཡོད་ཀྱི་མཚོན་བྱེད་དང་སྐུ་རགས་འདི་འབུལ་ཅེས།
དུས་འཁོར་གྱི་དབང་རྒྱུད་མན་ངག་ཞུ་བའི་སྙན་གསན་འབེབས་པ་ལ་སྨན་སྡིངས་རི་བོ་རྒྱས་པའི་མགུལ་དེར། མིང་བཀྲ་བཟང་བར་འདུག་པས་ཀུན་དགའ་དཔལ་དབང་གྲོགས་མཆེད་པ་བརྫངས་པས། དུས་གསུམ་ལ་ཆགས་ཐོགས་མི་མངའ་བའི་ཡེ་ཤེས་ཀྱི་གཟིགས་པ་མཁའ་ཁྱབ་ཀྱི་ངང་ནས་བཀའི་ཅོད་པན་ཐོག་མར་ཕེབས་པའི་ཚིགས་བཅད་ནང་ན།
རྗེས་དོན་གྲུབ་རང་བཞིན་སྐྱེད་རགས་བསྩལ། ཅེས་བསམ་པའི་གནས་དགོངས་པའི་འཚང་ཡུལ་ནས་བཏོན།
གནང་སྦྱིན་

ཡང་ཕ་ལོ་ཙཱ་བ་ཉིད་ཀྱིས་སྐུ་ལ་རྒྱུན་དུ་བསྟེན་པའི་སྐུ་རགས་ཤིན་ཏུ་རྙིང་བ་ཚུལ་ཁྲིམས་རྣམ་པར་དག་པའི་དྲི་ངད་ཀྱི་བསུང་ཆགས་པའི། མ་ལོག་པའི་རྟེན་འབྲེལ་བཟང་པོ་འབད་མེད་དེས་དགའ་མགུ་ཡིད་དྲངས་ནས།
དབྱར་དུས་ཆུ་ཆེ་བའི་སྐབས་ལམ་དཀའ་ཚེགས་ཆེ་བ་རང་གི་དུས་ཡིན་ནའང་ཚོང་པ་ཚོང་ཁྱེ་མཐོང་བས་ལུས་སྲོག་ཐེད་ལ་འབོར་བ་ལྟར་སྐྱེ་བ་དང་ཚེ་རབས་ཐམས་ཅད་ཀྱི་འདྲེན་པ་གཅིག་པུ་པ་དེའི་དྲུང་དུ་བསྙགས་ཏེ།
ཡར་ལམ་དྲུང་པ་ཆོས་རྗེའི་སྔོན་གྱི་གཏི་གནས་དངུལ་ཆུ་ཆོས་རྫོང་གི་དགོན་པར་ནུབ་ཅིག་གནས་འབྲེལ་ལ་ཉལ་བའི་རྨི་ལམ་གྱི་འཆར་སྒོ་མ་འགགས་པའི་རང་མྱོང་ལ། བདག་རང་སྟོད་གཡོགས་རས་ལྟ་བུ་འདི་ཡིན་གཏན་མི་མཚོན་པ་ཤིན་ཏུ་དཀར་བ་ཞིག་འཕུར་གོས་སུ་བྱས་ནས་ནམ་མཁའི་མཐོངས་ཤིན་ཏུ་མཐོ་བ་ལ་ལུས་སེམས་བདེ་སྣང་དང་བཅས་ཕྱིན།
ཇི་ཞིག་ནས་དཔག་བསམ་གྱི་ཤིང་ཡིན་སྙམ་པའི་སྡོང་པོ་ལོ་འདབ་འབྲས་བུས་ཡོངས་སུ་རྒྱན་པའི་རྩེ་མོ་ཞིག་ཏུ་སླེབ།
ཤིང་དེའི་འབྲས་བུ་ཡིན་སྙམ་པ་ལ་ཁ་དོག་སྔོན་པོ་རྣམ་པ་དང་རང་བཞིན་དུ་མཁྲེགས་ཤིང་ལྕི་ཉམས་ཆེ་བ། ཕྱི་གསལ་ནང་གསལ་གྱི་རྣམ་པ་ཅན་ཞིག་ལག་ཏུ་ལོན།
སླར་ཡང་བྱང་ཤར་ཕྱོགས་ལ་འཕུར་ཕྱིན་པས་སྤངས་ཤོང་ཤིག་ཏུ་སོན་ཏེ། དེ་ན་ཁ་སརྤ་ཎའི་སྐུ་རྒྱུ་འདི་ཡིན་མི་མཚོན་པ། རྒྱན་སྤངས་པ་ཚངས་པར་སྤྱོད་པའི་ཆ་ལུགས་ཅན་ཞིག་གིས་མཆོག་སྦྱིན་གྱི་ཕྱག་རྒྱ་ལས་འོ་མའི་རྒྱུན་འབབ་པ་ཞིག་འདུག་པ།
དེ་ལ་ཁ་གཏད་དེ་འཐུང་པས་ཤིན་ཏུ་ཚིམས་པའི་སྣང་བ་དང་བཅགས་གཉིད་སད་པ་ན། རྨི་ལམ་དེ་དག་གི་དོན་ལ་དཔྱད་པས། ད་ལན་བསམ་པ་བཞིན་འགྲུབ་པའི་བལྟས་ཁྱད་པར་ཅན་གྱི་མཚན་མ་བཟང་པོ་རྩོལ་

མེད་ཤར་བ་ལ། སྟོད་གཡོགས་དཀར་པོ་གྱོན་འཕུར་བ་རྨི་བ་འདི་བསམ་པ་དགེ་བའི་ལྷག་བསམ་གྱིས་སྒྲིབ་པ་ཟད་པའི་ལྟས་ཡིན་སྙམ། དཔག་བསམ་གྱི་སྡོང་པོ་རྒྱུད་འགྲེལ་ལས་གཞན་གྱིས་འཛོལ་མི་འདུག་ཀྱང། དེའི་འབྲས་བུས་རྙེད་པ་འདི་ད་ལན་མན་ངག་ཐེབ་པའི་རྟེན་འབྲེལ་རྨད་བྱུང་དུ་ཡིད་ཆེས་ཏེ།
དབང་རྒྱུད་གཉིས་ཇི་ལྟར་ཐོབ་ད་རེས་མི་ཤེས་པར་འདུག། འོན་ཀྱང་ཁ་སརྤ་ཎའི་སྐུའི་ཕྱག་གི་འོ་རྒྱུན་འཐུང་ཤིང་ཚིམས་པས་བླ་མ་ཁོང་པའི་བྱིན་རླབས་དོན་གྱིས་འཕོ་བ་ཁྱད་པར་ཅན་ངེས་པར་བདག་རང་གི་རྒྱུད་ལ་འཇུག་པར་འདུག།
གཟིམས་དཔྱིལ་གྱི་འཆར་སྒོ་ལྷ་ཁང་ངམ། མཆོད་རྟེན་ཞིག་ཡོང་ཐང་བ་ལ། སྤངས་སྟོང་དེ་ཅིའི་ལྟས་ཡིན་ནམ་སྙམ་སྙམ་པའི་ཡིད་དཔྱོད་ལྷུག་པར་སྐྱེས།
དེ་ནས་རྒྱལ་སྲས་རིན་པོ་ཆེ་དངུལ་ཆུ་ཆོས་རྫོང་པ་ཉིད་ཀྱི་གཟིམ་མལ་སྐུ་འདྲའི་དྲུང། སྤོས་མར་མེ། ལྷ་བཤོས་སྙན་དར་དང་བཅས་པའི་བཀུར་བསྟི།
ཕྱག་སྐོར་བ་དཔག་ཏུ་མེད་པ་བྱས། སྔར་ཇོ་བོ་རིན་པོ་ཆེས་ཆོས་འཁོར་ལྷ་སར་ལུང་བསྟན་པའི་ཡིད་ཆེས་ཀྱི་མཐའ་ཐུག་ཏུ་གཟུང། འདོད་ཆོས་ཞུ་བ་ལ་རྐང་གཏད་འོངས་པའི་མདངས་ནུབ་ཀྱི་རྨི་ལམ་ལུང་བསྟན་དང་གཏན་འཛོལ་མེད་པའི་ཡིད་དེར་སྐྱེས་པ་འདི་ཇི་བཞིན་དུ་འགྲུབ་པར་མཛད་དུ་གསོལ་སྙམ་པའི་སྨོན་ལམ་བརྒྱ་རྩ་ཡིད་བརྩེ་གཅིག་པས་བསྒྲུབས་ནས་ཕྱིན་པས།
རིམ་གྱིས་རྩིགས་ཆུང་ལེགས་མོའི་མགྲོན་ཁང་དུ་སླེབ་པའི་ནུབ།
རྨི་ལམ་དུ་སྔར་མཐོང་ཐོས་ཀྱི་བག་ཆགས་གཏན་མེད་པའི་སྐྱེད་ཚལ། ནགས་ལྷག་པར་འཐུག་པ་ཞིག་གི་དབུས་ན་ནེའུ་སིང་དང་བཅས་པའི་ཆུ་མིག་བཟང་པོ་ཅིག་འདུག། སྐོམ་པའི་བགགས་ཀྱིས་བསྐྱོད།
ཆུ་འཐུང་བའི་མདུན་པ་སྐྱེས་པའི་སྐབས་དེར། བུ་མོ་

གཞོན་ནུ་སྐེད་ཕྲ་ཞིང་ནུ་རྒྱས་པ་ལག་གདུབ་ཟུང་རེ་ཡོད་པ་བལྟ་བས་ཆོག་མི་ཤེས་པ་ཅིག་གིས། ཐོད་པ་སིནྡྷུ་རས་བཀང་བ་གཅིག་ལག་ཏུ་གཏད་བྱུང་བས་དེ་དང་ཆུ་སྦྱར་འཐུང་པས། ཁ་དོག་དམར་སེར་ལྦུ་བའི་ཕྲེང་བ་འཁྲིགས་པ་ཞིག་བྱུང་བ་ལྷག་མ་ལུས་པ་ཧོབ་འཐུང་བྱས་པས་རྨི་ལམ་གྱི་ངང་དེར་མ་སད་པ་ལ་ལུས་ཉམས་ཤིན་ཏུ་ཆེ་བ་གཅིག་བྱུང་བ་དང་ལྷན་དུ་ས་གཡོ་བའི་མགོ་ཚུགས།
གཉིད་སད་དུས་ཀྱང་ལུས་སེམས་མ་ལུས་པ་འདར་ཤིག་ཤིག་པ།
འགྲོ་འགྲོ་དུས་གོམ་པ་གར་བཞག་མེད་པའི་ཡང་ཆོད་དེ་བའི་ངང་ནས་སྨོན་འགྲོར་སླེབ་པས། སྐབས་དེར་ཉིན་མཚན་དུས་དྲུག་ཏུ་ས་གཡོ་བ་ཁོ་ནའི་ཉམས་ཡིད་གཏད་མེད་ཆལ་པ། ཅི་སྨྲས་དང་ཅི་ལབས་དྲན་ཡུལ་ན་གཏན་མེད་པའི་ཟ་ཟི།
གཉིད་ཀྱང་ལོག་པའི་འདི་ཡིན་མེད་པ་བྱུང། དུས་དེར་སྨོན་འགྲོའི་ཁང་རྒྱབ་ན་རིན་པོ་ཆེ་འཕགས་ཆེན་པ་ས་གཡོས་ལ་བརྟེན་གཟིམས་གུར་ཕུག་གདན་ཆགས་འདུག་པ་དང་མཇལ།
ཆོས་འབྲེལ་དུ་འཇམ་དབྱངས་བླ་མའི་རྣལ་འབྱོར་ཆོས་རྒྱལ་མའི་ལུང་དང་བཅས་པ་ཞིག་ཐོབ་རྗེས་བཀའ་ལུང་ཐུགས་ཚས་མ་དོརvc: མདོར?བ་ལྷུག་པར་འབྱོན་པ་ལ། ད་ལྟ་ཆུ་ཆེན་གྲགས་མུས་ཀྱི་ལྕགས་ཟམ་ཡང་འགགས།
འདི་ན་རྒྱང་མཁར་ཀོ་བ་ལ་འབྱོན་པ་ལ་ས་གཡོས་དང་བཅས་ཤིན་ཏུ་ཉེན་ཆེ་བར་འདུག་ཅིང། སྨན་སྡིངས་སུ་ལོ་ཆེན་དྲུང་དུ་འབྱོན་ལམ། ལ་དགུ་ལུང་དགུ་སྐོར་ཐག་རིང་ཞིང། ཆིབས་མེད་པ་སོགས་སྐུ་བསྙེལ་བ་བློས་གཏན་མི་བཟོད་པ་འདུག་པ་རེ་ཞིག་སྐུ་ངལ་བསྟེན་པ་ཞུ།
འདོད་ཆོས་བཞིན་དགོངས་པར་ཡོད་ན་ཅི་དགོས་འབུལ་གསུང་བ་ཕེབས་ནའང། བཏོལ་སྐྱེས་ཀྱི་གདངས་སྒྲིབ་མེད་དུ་ཁ་ནས་ཤོར། ང་ལོ་ཙཱ་བ་དེ་དང་མཇལ་བ་ལ་ཉི་མ་སོར་

གང་གི་སྔ་ཕྱི་ལ་ཡང་ཁྱད་ཡོད། ཤི་ན་ཡང་གླང་བུ་ལས་ལ་ཤི། འདོད་ཆོས་ཀྱི་སྙིང་པོ་རྒྱུད་ཐམས་ཅད་ཀྱི་ངེས་གསང་གབ་པོ་ཁོལ་དུ་བྱུང་བ་སེང་གེའི་འོ་མ་ལྟ་བུ་རྡོ་རྗེ་གསུམ་གྱི་བསྙེན་སྒྲུབ་ཅིག་ཐོབ་དགོས་པ་ཡོད་དེ་བླ་མ་ལོ་ཆེན་ལ་ཨེ་བཞུགས་མི་ཤེས།
ཁར་སང་གནང་བའི་ཕྱག་རྟགས་ནང་ན། གཉིས་མེད་དུས་ཀྱི་འཁོར་ལོའི་མན་ངག་སྙན་བརྒྱུད་མན་ལུང་གུ་རུ་ནས་བརྒྱུད་པའི་ཟབ་གནད་ཅག་ཅིག་སྟེར་རྒྱུ་ཡོད་གསུང་བའི་བཀའ་བསྩལ་ཕེབས་བྱུང་བྱས་པས།
བཞུགས་གྲལ་དེ་ལ་དགེ་བཤེས་སྒང་ཡོལ་ཅིག་བཞུགས་འདུག་པ་ཁོང་པའི་གསུང་ནས། ཆོས་ས་སྐྱ་པའི་ལམ་འབྲས་ལས་ཟབ་པ་ཞིག་གང་ན་རྙེད། ལོ་ཆེན་པ་ལ་བསྙེན་སྒྲུབ་བཞུགས་མི་བཞུགས་ནི་མ་ཤེས།
སྦྱོར་དྲུག་ཟེར་བ་ཅིག་ནི་གནང་གིན་ཡོད་ཚོད་འདུག་གསུང་བ་ལ། ལམ་འབྲས་ལས་ཟབ་པའི་ཆོས་མེད་པར་ཐག་གཅོད་པ་ལ། ཆོས་གཞན་གྱི་ཟབ་མི་ཟབ་སྔོན་ལ་ཤེས་དགོས། རྨོངས་ཞེན་དུད་འགྲོས་ཀྱང་ཤེས།
སྦྱོར་དྲུག་ཤཱཀྱ་ཐུབ་པ་སངས་རྒྱས་པའི་ཆོས་ཡིན། ལམ་འབྲས་ཀྱི་མིང་མ་བྱུང་གོང་དུ་སྦྱོར་དྲུག་པའི་གྲུབ་ཐོབ་ནམ་མཁའི་སྐར་མ་ཙམ་རྫོགས་ཟིན། ཅེས་སྨྲ་བའི་སྒང་ལ། ཡང་གྲལ་དེའི་དགེ་བཤེས་གཞོན་པ་གཅིག་གིས་ངེད་ལ་སྦྱོར་དྲུག་དང་བསྙེན་སྒྲུབ་ཀྱི་བར་ལ་ཁྱད་ཇི་ཙམ་ཡོད་འདིར་བྱུང་པ་ལ།
ཤེས་པ་ཧུར་ཕྱུང་བའི་སྐབས་ཡིན་པས། དེ་གཉིས་ཀྱི་བར་ལ་རྟ་ཆགས་ཅིག་ཙམ་ཡོད་བྱས་གློ་བུར་དུ་ལངས་ཏེ་དེ་ནུབ་རྒྱང་མཁར་དུ་ཕྱིན།
གནས་ཚང་བཙུན་པ་འདྲ་བ་སྡུག་ཐུག་ཅིག་གི་སྒོ་གཡབས་སུ་ཉལ་བས། ལོ་ཆེན་དང་ནང་པར་མཇལ་ཡོང་སྙམ་པས་སེམས་དྲངས། བྱིས་པ་བལྟས་མོ་ལ་བསགས་པ་ལྟར་རྩིས་གཏད་མེད་པའི་ངང་ནས་ནམ་ནམ་ལངས་ཡོང་ངམ་

སྙམ་པའི་འདུན་པ་སྐམ་སྐམ་པ་ཁོ་ན་ལས་གཉིད་བྱ་གྲིབ་ཅིག་མ་བྱུང། ཐོ་རེངས་སྔ་བར་ལངས། ལ་དགུ་ལུང་དགུ་འཛེགས་ཉིན་མོའི་གདན་ཅིག་དེའང་ཟ་ལོང་མེད་པ་ཙམ་བྱས་སྙུར་ཕྱིན་པས། རྐང་འགྲོས་ཞན་པ་དང། ལམ་མ་བདེ་བའི་སྟབས་ནས་དེ་ནུབ་སྨན་སྡིངས་སུ་མ་སླེབ་པར་སྲོད་ཁྱེར་ཙམ་ལ་ལྷུན་སྡིངས་ཀྱི་ལོགས་དེར་སླེབ།
གྲྭ་པ་བྱིན་གནས་ཚང་དུ་བཏང། ངེད་རང་དཔལ་འབྱོར་གཉིས་ཀྱིས་ཞིང་སྟེང་ཞིག་ཏུ་ཉལ་བའི་རྨི་ལམ་དུ།
བུ་མོ་བཞིན་བཟང་མ་སྔར་ངོ་ཤེས་པ་སྙམ་བྱེད་པ་འདི་ཡིན་མི་མཚོན་པ་གསུམ་གྱི་མགུལ་རྒྱན་ནས། དུང་བྱི་རུ་མུ་མེན་ལ་རྡོ་རྗེའི་གཟུགས་ཤིན་ཏུ་དོད་པ་མིག་ཅན་གསུམ་བཀྲོལ་ཏེ་བྱིན།
སྐུད་པ་ཁྲ་བོ་གསར་པ་གཅིག་ལ་རྒྱུས་ངེད་རང་གི་ལག་པ་ལ་དཀྲིས་པ་རྨི་མཚམས་གཉིད་བསད་དེ་བསམས་པས། རྟེན་འབྲེལ་འདི་དང་སྒོ་བཏུན་ན་རྡོ་རྗེ་གསུམ་གྱི་བསྙེན་སྒྲུབ་དེ་ཐོབ་ཉེན་འདུག་སྟེ་སྙམ་པ་ལྷང་ལྷང་བྱུང།
དེར་ཉི་རྩེ་དང་བསྟུན། ལོ་ཆེན་བཞུགས་གནས་སྨན་སྡིངས་རི་བོ་རྒྱས་པའི་མགུལ་པར་ཕྱིན་པས། ས་གཡོས་སྟབས་སྒྲུབ་ཁང་གི་ཕྱིའི་སྤངས་ཤོངས་ཤིག་ན་གདན་ཆགས་འདུག་པས། སྔར་གྱི་རྨི་ལམ་ལ་ངེས་ཤེས་གཏིང་ནས་འདྲོངས།
དེར་ངེད་བསུ་བ་ལ་ཕེབས་བྱུང་པའི་ལམ་ཁར། ངེད་ཕྱོགས་ལ་ཞལ་གཏད་གསང་ཆབ་ཅིག་བསིལ་བ་མཛད་ཀྱི་འདུག་པས། རྨི་ལམ་གྱི་འོ་མའི་རྒྱུན་དེ་འདི་ལ་དགོངས་པ་ཡིན་སྙམ་རྒྱུགས་ཕྱིན་པས་ཧུབ་གང་ཙམ་ཅིག་མྱོང་བས།
རོ་དྲི་དཔེས་མི་མཚོན་པའི་བཤད་དུ་མེད་པ་ཅིག་བྱུང། དེར་ཕྱག་རྟེན་གསེར་ཞོ་གང། དབུ་ཞྭ་པཎ་ཞུ་དམར་པོ་བཟོ་ཁྱད་ཡོད་པ་ཅིག། རྒྱུ་སྤོས་བཅུ་ཆག། སྣམ་གཟན་དམར་པོ་ལེགས་པ།
དྲི་མ་མེད་པའི་རས་དཀར་སྣེ་

ཚང། དར་ཆེན་དམར་པོ་ཁ་གང་རྣམས་ཕུལ། བཞུགས་གདན་ལ་འཁོད་མཚམས། གྲུབ་ཆེན་དཔལ་ལྷུན་པ་ལ་གནང་བའི་ཞར་ཆོས། བཀའ་འགྲེལ་གྱི་ཐོག་མར། ཤ་ཝ་རས་དམ་པ་རྒྱ་གར་ལ་གནང་བའི་དོ་ཧའི་བརྡ་གླུ་དེ་གནང་བྱུང་བའི་མོད་ལ་ལུས་རང་དབང་མེད་པར་གཡོས།
སྣང་བ་ཐམས་ཅད་སྐྲ་ཤད་འཛིངས་པ་ལྟ་བུ་པ་ཏྲ་རིས་འཁོར་མོར་འཁོར་བ། ཁྱད་པར་བྱིན་རླབས་ཟིལ་ཆེན་རྒྱས་པའི་ལོ་ཆེན་ཉིད་ཀྱི་སྐུ་པང་ན་སྒྱུ་འཕྲུལ་དྲ་བའི་ལྟད་མོ་ཆུ་ཀླུང་དྭངས་པའི་རྒྱུ་སྐར་ལྟར་མ་འདྲེས་གསལ་བར་མཐོང་བའི་སེམས་ཉམས་བན་མ་བུན་དེའི་ངང་ལ།
གྲུབ་ཆེན་པ་ལུས་ཉམས་ཆེན་པོའི་བྱིན་ཕེབས་ཏེ་འཁྲབ་ཅིང་འོ་དོད་འབོད། བཞུགས་ནས་ཀྱང་ས་གཡོ་བའི་སྟབས་ནས་འདར་ཕིར་ཕིར་འདུག་གོ༎དེ་ལོ་རྒྱལ་བར་གྲགས་པ་ཡི༎ཆུ་སྟོད་ཟླ་བར་བྱང་ཕྱོགས་བརྒྱུད༎རི་བོ་རྒྱས་པའི་མགུལ་པ་དེར༎བདག་གི་བླ་མ་ལོ་ཙཱ་བ༎ཕྱག་ན་བཛྲ་ཞལ་མཇལ་ཚེ༎རྨི་ལམ་ཉམས་ཀྱི་མིག་འཕྲུལ་ལས༎མངོན་སུམ་འགོངས་པ་མིན་པའི་ཉམས༎སྒྱུ་མའི་རྨི་ལམ་ལས་བདེན་པ༎དེ་འདྲ་དེ་ནི་མངོན་སུམ་སྟེ༎ཕ་དེའི་དྲིན་ལས་བྱིན་ཆེན་ཕབ༎ན་དའི་རང་སྒྲ་གསལ་བར་གྱུར༎དབུགས་འབྱིན་དང་པོའི་ངེས་པའོ༎དེ་ནས་དགེ་བཤེས་གཉིས་པ་ཞིག་དྲུང་དུ་སླེབ་བྱུང་པ་ལ།
གྲལ་གོང་ན་བཞུགས་པ་དེ། ངམ་རིངས་ཆོས་སྡེ་ཆེན་པོའི་ཆོས་ཁྲིམས་ཀྱི་ཁུར་བབ་པ་ལ། དགེ་འདུན་དང་འབྲེལ་བའི་སྤྱི་རྫས་ལ་གཏན་མི་འབག་པའི་དམ་བཅའ་རླབས་པོ་ཆེ་ལོ་ཆེན་གྱི་ཕྱག་མགོ་ཐོག་ཏུ་ལངས་ནས་ལེན་གྱི་འདུག་པའི་མཚམས།
ཀོག་ཚོ་ནས་བྱང་སེམས་ཆེན་མོས་ག་ཎ་ཙཀྲའི་པུ་ཛ་གྱ་ནོམ་པ་ཞུ་བ་ལ་བྱོན་བྱུང། དུས་དེར་

ངེད་རང་བྱ་བཏང་ཁུངས་མའི་ཀུན་སྤྱོད་སླེ་བེམ་གྱོན་པའི་སྙོམས་ཆུང་དེ་ལ་མིག་བལྟས་ཆེ་བར་འདུག། དེར་གཟིམས་སྤྱིལ་ཡང་ས་གཡོའི་འཇིགས་པས་དྲུམ་པ་ལ་བརྟེན། དཔོན་སློབ་ཀུན་ཕྱི་ན་བཞུགས། སྤངས་སྟོངས་ལས་ཆར་སྐྱིབས་སོགས་མི་འདུག་པས།
ནུབ་མོ་ལྷུན་སྡིངས་གནས་ཚང་དུ་ཉལ། ཉིན་རེ་བཞིན་ཟབ་མ་ཆད་པར་ཆོས་ཞུ་ལ་དྲུང་དུ་བསྙེགས། ཐོག་མར་སྔར་བཀའ་ཐོར་ཕེབས་པ་ལྟར་དུས་འཁོར་སྙན་བརྒྱུད་ཀྱི་གདམས་པ་གཅིག་ཤེས་ཀུན་གྲོལ་གྱི་ཉམས་ཁྲིད་ཆེན་མོ་ཆིག་བརྒྱུད་དུ་བསྩལ་བས་ངེས་ཤེས་ལྷུག་པར་སྐྱེ་བ་བྱུང།
གྲུབ་ཆེན་མན་ལུང་པ་ཆེན་པོ་ནས་ད་ལྟའི་བར་ཡི་གེ་མེད་པའི་སྙན་རྒྱུད་ཁོ་ན་ཡིན་པར་འདུག་ཅིང།
དམིགས་པའི་སྡོམས་དང་ངོ་སྤྲོད་ཀྱི་གནད་ལ་གསུང་བགག་གི་ཚིགས་བཅད་འགའ་རེའི་ཞལ་སློབ་ལེན་དགོས་རྣམས་རྩིས་གཏད་མེད་པའི་ཉམས་བན་བུན་དེས་བློ་ལ་གཏན་མ་ཆགས་པར། ངེད་ཡུལ་ཕྱོགས་ལ་མྱུར་དུ་འགྲོ་བས་སྟབས་ཐུག།
ཕ་ལོ་ཙཱ་བས་ཕྱག་བྲིས་དངོས་ཀྱི་ཟིན་ཐོ་གནང། ཕྱིས་བློ་ལ་ངེས་ནས་དཔེ་མི་སྤེལ་བར་དྲང་སྲོང་མེ་ལྷ་ལ་འབུལ་བའི་བཀའ་རྒྱས་གདམས། དེར་རྨི་ལམ་གྱི་སྣང་ཆ་བརྟན་པོ་བསླུ་བ་མེད་པའི་ངེས་ཤེས་གསལ་མཐོང་དུ་ཕེབས།
མཆོག་དབང་སྔོན་དུ་འགྲོ་བའི་རྡོ་རྗེ་གསུངvc: གསུམ?གྱི་བསྙེན་བསྒྲུབ། གྲུབ་ཐོབ་ཨོ་རྒྱན་པ་ཆེན་པོའི་དངོས་སློབ་རྟོགས་ལྡན་ཟླ་བ་སེང་གེའི་ལུགས་རྫོགས་པར་དགྱེས་བཞིན་དུ་སྩོལ་བར་མཛད་པའི་ཚེ།
བཀའ་འགྲོལ་དུ་ཕྱག་གསེར་སྲང་གང་གི་མཎྜལ་ཕུལ་ནས་ཞུས། བསྙེན་སྒྲུབ་རྫོགས་མཚམས་ཇོ་ཞལ་ཆུ་བོ་གཉིས་འདུས་ལས་བརྒྱུད་པའི་ཟབ་ལམ་རྡོ་རྗེ་རྣལ་འབྱོར་གྱི་ཐོག་མཐའ་བར་དགེ་སོ་སོ།
ངོ་སྤྲོད་གཅེར་མཐོང་ངོ་ཤེས་དང་གསང་དོན་རབ་གསལ།

པཎ་ཆེན་ནགས་རིན་གསུང་རྒྱུན་ཆོས་རྗེ་ཆོས་གྲགས་པས་མཛད་པ་སོགས། འདི་སྐོར་གྱི་བསྒོམ་ལུང་མཐའ་ཆོད་ཞི་བར་ནོས་པས་ཡིད་ཚིམ། རྨི་ལམ་ལྟར་དབང་རྒྱུད་ཀྱི་རེ་བ་ཕྱིས་འབྱུང་བའི་རྟེན་འབྲེལ་གྱི་སྒོ་མ་ལོག་པ་རྣམ་གྲངས་དུ་མས་རྗེས་སུ་ནན་ཏན་གྱིས་བསྒྲུབས་ཏེ།
སྔོན་ལོ་ཆེན་ཉིད་ཐུགས་སྦྱོང་གི་ཚུལ་ལ་ནན་ཏན་གྱི་སྐབས་རྟག་ལུང་ག་ཐོག་ཏུ་བཞུགས་དུས་ཐུགས་ཀ་ནས་ཉི་མ་ཤར། སྔ་རིས་ཀྱི་ཕྱོགས་ལ་སོང་བའི་ལོ་རྒྱུས་གསུང།
རེ་ཞིག་སྡོད་གསུང་པའི་བཀའ་བསྩལ་ཕེབས་པའང་ནན་གྱིས་བཟློག། ཨ་མ་དྲིན་ཅན་དེ་ཡུན་དུ་མི་འཚོ་བའི་ངེས་གནས་ཀྱི་ཡིད་ཤེས་བརྫུན་མེད་པས་སེམས་བསྐུལ་ཏེ་ཕ་ཡུལ་ལ་སླར་ལོག་པར་བརྩམས།
ལོ་གསུམ་གྱི་བར་ཟླ་བ་དགུ་རེའི་རིན་སོ་སོར་བསྡུད་པའི་རྣལ་འབྱོར་ལ་མཉམ་གཞག་བརྟན་པ་དང། ཟླ་བ་གསུམ་མ་ངེས་པའི་ཕྱོགས་མཐའ་དག་ཏུ་མཎ་བསྐུལ་གྱི་འགྲོ་དོན་གང་ཁྱབ་ཆེའི་སྒོ་ནས་ཡི་གེ་དྲུག་པ་དུང་འགྱུར་བརྒྱ་རྩ་བརྒྱད་འགྲུབ་ངེས་པའི་དམ་བཅའ་སྙིང་ཐག་པ་ནས་ཞུམ་པ་མེད་པའི་སེམས་ཀྱིས་བླངས།
ཕྱག་དཔེ་ཕྱག་བྲིས་སུ་འཁོད་པ་ཐམས་ཅད་ཀྱི་ཕྱི་མོ་ཞུས་ཏེ་ཡར་ཕྱོགས་ལ་འགྲོ་བའི་སྐབས།
བྱིན་རླབས་ཟིལ་ཆེན་རྒྱས་པའི་ལོ་ཆེན་སྙིང་གི་ཐིག་ལེས་སྐྱེལ་ཐུང་གནང། བདག་ཅག་དཔོན་སློབ་གཞུང་ལ་འགྲོ་བའི་ཕྱོགས་ཀྱི་རེ་རྩེའི་ཐད་ཤིན་ཏུ་རིང་བར་ཡུན་རིང་པོའི་བར་གདན་ཆགས་པ་མཐོང་བས་ཡིད་དགའ་མགུ་རངས་པའི་གདུང་ཤུགས་སྙིང་ནས་སྐྱེས།
དེ་ནུབ་བསམ་འགྲུབ་དགའ་ལྡན་དུ་ཉལ། སང་སྔ་བར་བྱང་ཕྱོགས་ཤཾ་བྷ་ལའི་མདུན་ས་ག་ལ་བ་དེར་ཕྱིན། ཉེ་བའི་ཡིད་ཅན་མཚོའི་འགྲམ་གྱི་ནེའུ་སིང་དེར་ཙོག་བུ་ཕུབས་གཏད་དེ་དུས་རིགས་ལྡན་ཆོས་ཀྱི་རྒྱལ་པོ་ཡབ་སྲས་དང་ཞལ་

མཇལ་གྱི་སྤྲོས་པ། ཕྱོགས་མཐའ་ཉུལ་བའི་སྤྲང་པོར་སོང་བས་མ་སྤོབས། རྩ་བའི་དཔོན་གཡོག་སྙིང་པའི་ཞེན་གྱིས་བདག་མོའི་དྲུང་དུ་མཇལ་ཁ་ཞུས་ཀྱང། ངེད་སྤྲང་པོ་སྙོམས་ཆུང་ལ་སྐྱུག་བྲོ་གཟིགས་ནས་མ་བྱུང་བ་གནང་སྦྱིན་ཅོག་པོའི་སྒོར་སྐྱེལ་དུ་བྱུང་པ་ལ།
དཔོན་པོའི་སྡུག་ཞེན་གྱིས་སྙིང་ཁར་བཅར་པ་རེ་བྱས་ནས་བཞག་མཚམས་ཅོག་པོ་བསྒྲིལ། སླེ་བེམ་གྱི་འཕྲག་ལ་བླངས། རྐང་དུང་གསན་ངེས་པ་གསུམ་འགྲེལ་པའི་རྟེན་འབྲེལ་དུ་བཞག་ནས་རྒྱ་ཁྲ་ཧོར་པ་གཟན་ལ་གཞུངས་པ་བཞིན་དུ།
དེ་ནུབ་རྒྱུ་གཟེའི་ཆུ་ཚན་ཁར་ཕྱིན་ནས། ནད་འདོན་ཆེད་དུ་ཆབ་ཞུགས་བྱས་ཏེ་ཞག་མལ་ཅིག་བསྡད་དོ༎དེ་ཚེ་རྒྱལ་བའི་ཆུ་སྟོད་ཅན༎ཆགས་བྲལ་ཕྱོགས་ཀྱི་རིགས་ལྡན་དུས༎པ་ཎི་ཏ་ཏར་ས་མ་དྷི༎ཨ་དརྴ་ལྟར་གསལ་བ་ལ༎འཇིགས་པའི་སྣང་བ་ཅི་ཡང་མཐོང༎མ་དང་ཕྲད་པར་འདོད་པའི་བུ༎སྡུག་བསྔལ་ཉམས་ངར་བཅས་སོ་སྐད༎དེ་ཡི་དངས་ཤིང་སྔར་ཞུམས་ཚེ༎ཀ་ཀའི་ཐལ་བ་མགོ་བོར་ལྷུང༎ཀ་ལང་རཱུ་པའི་རྣམ་པ་ཉིད༎གྲགས་པ་མིན་པའི་ལས་བཅིལ་བས༎འཆིང་ལས་གྲོལ་བའི་བརྡ་གསང་ཅེས༎དབུགས་འབྱིན་ངེས་པ་གཉིས་པའོ༎དེ་ནས་ཡར་ལམ་མདའ་འཕངས་བཞིན་མྱུར་བར་རང་གི་བསྟི་གནས་བྲག་སྟེངས་རྡོ་རྗེ་བྲག་རྫོང་དུ་ཟླ་བ་བརྒྱད་པའི་ཉེར་གཅིག་ལ་སླེབ།
ཅུང་ཟད་ངལ་བསོ་དང་ངོ་ཤེས་འདྲིས་འགྲོགས་ཕན་ཚུན་འཕྲད་པའི་རྣམ་གཡེངས་ལ་ཟླ་མཚམས་རྫོགས་རྗེས། ཚེས་གཅིག་ནས་ཤངས་ཆོས་ཀྱི་དབུ་བཙུགས།
ཕྱོགས་མཐའ་ནས་འདུས་པའི་དད་ཅན་ཆོས་དོན་གཉེར་ཤ་སྟག། དབང་ཆ་གཅིག་ལ་ཆོས་ཀྱི་སྒོ་མ་ཚང་བ་མེད་པའི་རྒྱས་པའི་ཁུར་སྤེལ་ཏེ། ཐོག་མར་རྒྱུད་སྡེ་ལྔའི་རྡུལ་ཚོན་གྱི་

དཀྱིལ་འཁོར་ལེགས་པར་བཞེངས་ནས། དབང་གི་བྱ་བ་བརྒྱུད་པའི་ཕྱག་སྲོལ་ལྟར་མ་འཆུགས་པར་ཟབ་རྒྱས་ཀྱི་ཆོས་སྒོ་ཕྱེ་ནས། བྱིན་རླབས་དགོས་བཀའ་སོ་སོ་ལའང་གང་ལ་གང་དགོས་ཀྱི་དཀྱིལ་འཁོར། དབང་རྫས་སོགས་ཕན་ཚུན་སྤུ་ཙམ་ཡང་མ་འཁྲུགས་པའི་སྒོ་ནས་སྒྱུ་སྐར་འཆར་བའི་རིམ་པ་ལྟར་དེ་དང་དེ་ཐད་དུ་སྔ་ཕྱི་མེད་པ་གཟེར་བུ་བཏབ།
ཁྲིད་ཁ་བཅུ་གསུམ་གྱི་སྔོན་འགྲོ་མི་རྟག་སྐྱོ་ཤས་ནས་མཐར་བསྟེན་དག་སྣང་རྗེས་སུ་ཡི་རང་གི་བར་དམིགས་པ།
ངོ་སྤྲོད། འཁྲུལ་འཁོར། ལུང། ལག་ལེན་ཀུན་སྡོམས་ཟླ་བ་ཕྱེད་གསུམ་གྱི་བར་ཉིན་རེ་བཞིན་རྒྱུན་མ་ཆད་པར་བསྒྲུབས་པའི་སྐབས། ག་ཎ་ཙཀྲའི་པུ་ཛ་གྱ་ནོམ་པ་དབང་རེ་རེ་བཞིན་མ་ཆད་པའི་ཚོགས་བརྒྱ་རྩ་འབད་མེད་ལྷུན་གྲུབ་ཏུ་བྱུང་སྟེ།
དེ་དུས་ཚོགས་ལྷག་དོར་བའི་ས་ཕྱོགས་ཡུན་རིང་པོའི་བར་སྣུམ་གྱིས་ཡོངས་སུ་སྦགས་པའི་རང་བཞིན་ཅན་དང། ཇི་ལྟ་བའི་ཚོགས་བཟང་བ་བྱུང་ཡང་རང་གི་ཁམས་ཚོད་དང་བསྟུན་ཆེ་འབྲིང་ཆུང་གསུམ་ལོངས་སྤྱད་པའི་མཐར།
ལྷག་ཀུན་གཏོར་མར་བྱིན་གྱིས་རླབས། མ་ཆགས་པའི་སྦྱིན་གཏོང་ལྷུར་ལེན་པ་ལ། སྐམ་ཆགས་ཀྱི་བསམ་པས་ཆང་བུ་གཅིག་ཀྱང་མི་འཁྱེར་བའི་མིག་ལྟོས་བཟང་པོའི་ཕྱག་ལེན་ལ་བཀོད་ཅིང།
ཚོགས་ཞུ་མི་བཟང་བའི་དུས་ཤ་མར་མི་ཁུར་གཉིས་ལོང་ཙམ་བཞི་མདོར་དཔུངས་པས་བྱ་ཁྱི་རྣམས་ཀྱང་ཞེ་ལོག། རྣམ་པ་ཙམ་གྱིས་ཚིམ་པར་གྱུར་པའི་ཚུལ་ཡུལ་ཕྱོགས་ཀྱི་ལམ་འགྲུལ་བ་ཚུན་གྱིས་མིག་ལམ་དུ་གསལ་བ་དེ་ཡིན།
དེ་ལྟར་ཤངས་ཆོས་ཡོངས་སུ་རྫོགས་པའི་སྒོ་དེ་ཉིད་ཟླ་བ་དགུ་པའི་ཚེས་གཅིག་ནས། བཅུ་གཅིག་པའི་བཅུ་བདུན་གྱི་རིང་ལ་བར་ཆད་མེད་པར་མཐར་ཕྱིན་པའི་ཆོས་ཀྱི་གྲོལ་སྟོན་དང།
བཅུ་

བདུན་མཆོད་པ་ལྷན་ཅིག་པའི་ཉིན་རངས་མང་ཇ་བཅུ་གསུམ་སྦྲེལ། ཆོས་ཉན་པ་ཀུན་ལ་འབུལ་བ་རྣམ་གཞག་གྱ་ནོམ་པ་ཕྱིན། བསྔོ་བའི་སྐབས་བྲེ་མོའི་ཚུལ་དུ། སྔོན་བསྟན་པ་ཡར་ལྡན་གྱི་དུས་སློབ་མས་བླ་མ་ལ་འབུལ་བ་སྲོལ་དུ་འདུག་ནའང།
ད་དུས་ཀྱི་སྟབས་ནས་ངེད་བླ་མས། སློབ་མ་ལ་ཆོས་ཉན་པའི་དྲིན་སོབ་ཏུ་འབུལ་བ་ཡིན། ངེད་ན་ནིང་དབུས་གཙང་ལ་རྐང་བཙུགས་ཕྱིན་པའི་དགོས་པ་ཤངས་ཆོས་ལྷག་མ་ལུས་པ་རྫོགས་པར་ཞུ་བ་དང།
བཀའ་རྒྱུད་ཤངས་པའི་གནས་རྣམས་སུ་ཚོགས་འཁོར་རེའི་འབྲེལ་ཞུ་བ་ཁོ་ན་ལ་བློ་རྩེ་གཏད། སྒྲུབ་གནས་ཞོང་གཤོང་མ། སྲིན་མོ། ལྕགས་པོ་རྩེ། རྨོག་ཅོག་ཀུན་ལུང། སྐྱེར་སྒང། ཡོལ་བུ་རེ་གོང།
བྲག་ཆེན། ལྗགས་སོགས་གནས་ཐ་དད་དུ་ཚོགས་ཀྱི་རྣམ་པ་རེ་དང་བཅས་སྨོན་ལམ་སྙིང་ནས་བཏབ། ཡོལ་ཕུའི་མགོན་པོ་རང་བྱོན་ལ་བརྟག་པ་ཞུས་པས། རྒྱ་སྒོམ་ལུང་བསྟན་པ་བཞིན་ཞབས་ལ་གཏུགས། ཁྱེད་རྣམས་ལ་བྱིན་པའི་ཆོས་དེ་རྣམས་བསྟན་ཐོག་གཅིག་ཏུ་རྫོགས་པར་བསྩལ་སྐབས་དེར་འབྲུམ་བུ་བཏབ།
ཤིན་ཏུ་བྲོ་འཚལ་བར་གྱུར་ཀྱང་བསགས་སྦྱང་དུ་གོ་བས་མ་ཞུམ་པའི་སྙིང་སྟོབས་ཀྱིས་ཆོས་སྣ་གཅིག་མ་ཆད་པར་ལོངས་ནའང།
ས་བྱེས་ཡུལ་དུ་སོང་འབུལ་བ་ཚོགས་འཁོར་རྒྱ་ཆེན་བསྒྲུབ་རྒྱུ་མེད་པས་ཡིད་ནོངས་པར་བྱུང་ནས། ཆོས་ཀྱི་སྐུ་དྲིན་བསོབ་ལ། ནི་གུའི་ཁྲིད་བརྒྱ་རྩ་བརྒྱད་འཆད་པའི་དམ་བཅའ་ཕུལ་བས།
རྒྱ་བསྒོམ་ཆེན་པོའི་ཞལ་ནས། ཁྱེད་ནི་གུ་མ་དངོས་དང་མཇལ་བས་ཐུགས་མ་ཚིམ་པར། ངེད་གང་ཟག་སོ་སྐྱེ་ལ་ཆོས་ནན་བསྐྱེད་དགོས་གསུང་བ་གང་ནས་བསམས་ཀྱང་འཇིགས་པར་བྱུང་ཀྱང། རྨི་ལམ་ལྟ་བུའི་ཉམས་ལ་མགོན་པོ་འཁོར་བཅས་ཀྱིས་ཆོས་རྫོགས་པར་

བགྱི་ཅེས་ཡང་ཡང་བསྐུལ་བའི་མཚན་མ་བརྫུན་མེད་བྱུང་བ་དང། འདི་ལྟར་ཤིན་དུ་ཁམས་དུབ་པ་ལ་ཡང་བསྟན་པ་དང་སེམས་ཅན་ལ་དགོངས། ཉིན་མཚན་རྒྱུན་མ་ཆད་པར་ཆོས་གསན་ལུགས། བདག་ལས་ལ་བཀོད་པའི་ཕྱག་བརྒྱ་འབུལ་ཉིན་རེ་བཞིན་གནང་བའི་རྣམ་ཐར་མངོན་སུམ་དུ་མཐོང་བ་འདིས་ཡིད་ཆེས་རུངས་པའི་གཏིང་ནས་སྐྱེས།
ཅི་ཡོད་ཀྱི་གདམས་པ་ལྷག་མ་ལུས་པ་བུམ་པ་གང་བྱོར་ཕྱག་ཏུ་ཐེངས། ཆོས་བདག་པོ་ལ་འཕྲོད་པ་མི་རྒན་ད་ལྟ་ཤི་ཡང་བློ་བདེ།
བྱེས་ཡུལ་གང་དུ་ཤངས་ཆོས་གནང་ཀྱང་བར་ཆད་མེད་པའི་ཁག་ངས་ལེན། ཁྲིད་བརྒྱ་རྩའི་སྟེངས་སུ་དངོས་གྲུབ་ཀྱི་ཕ་ཕོགས་ཆེན་པོ་ཡང་ཡོང་གསུང་བའི་བཀའ་ལུང་བཟང་པོ་དངོས་སུ་ཕེབས་པ་ཡིན་པས།
ཁྱེད་རྣམས་ཡིད་ཆེས་པར་གྱིས་ཅེས་གནས་ལུགས་བརྗོད་པས། དེར་འདུས་ཀྱི་བདག་དཔོན་སློབ་ཐམས་ཅད་དགའ་བ་དང་སྐྱོ་བ་ཟུང་སྦྲེལ་གྱི་མཆི་མ་ལྷུག་པར་བྱུང་ངོ༎ཚོགས་དེ་ནང་དུ་མ་ཎི་དུང་འགྱུར་རང་རང་གི་ལྕེ་ཐོག་ནས་འདྲེན་པ་དང།
གཞན་མང་པོ་བསྙེན་བཀུར་བཏེག་ཏེ་དུང་འགྱུར་འཇུག་མི་བཅུ་བདུན་བྱུང་རང་གི་ཚོགས་གསོག་པ་ཙམ་ལས་མ་འགྲུབ་པ་དེ་ལ། ཁྲིད་ཀྱི་མགོ་རང་ལ་བཟང་ཞིང་གྱ་ནོམ་པའི་ག་ཎ་ཙཀྲ་བློ་འདས་བྱུང་བ་དང།
ལོ་ཆེན་དྲུང་དུ་ཁས་བླངས་པའི་མ་ཎི་དུང་འགྱུར་གྱི་དབུ་ཚུགས། དགེ་བཤེས་ཤ་སྟག་རང་འདུས་པའི་ལམ་འབྲས་དེ་ཡང་དེ་ཉིན་ཀ་ཚུགས་ཙམ་བགྱིས་ནས་བསམ་པ་ལྷག་པར་རངས་པའི་ངང་ནས་ཉལ་བའི་རྨི་ལམ་དུ།
བདག་སྔར་འབྲུམ་བུས་ན་བའི་རི་ཁྲོད་དེ་ན་འདུག་པའི་མདུན་གྱི་ནམ་མཁར་རྒྱ་སྒོམ་རི་ཁྲོད་པ་དེ་ཉིད་སྐུ་གཟི་མདངས་སྔར་ལས་ཀྱང་ཆེ་བ། གཡས་གཡོན་སྟེང་འོག་ཐམས་ཅད་ན་

བླ་མ་མང་པོ་བཞུགས་པ་ལ། སྐྱེང་སྒང་པ་ཡིན་ནམ་སྙམ་པ་ཅིག་གསལ་ཆ་ཆེ་བར་བྱུང་པ་རྨི། ཕྱིས་འཁྲུལ་མེད་དུ་དེ་ཉིན་རབ་བརྟན་ཆོས་ལུང་གི་དགོན་པར་རྒྱ་སྒོམ་ཆེན་པོ་ཞི་བའི་དབྱིངས་སུ་གཟིམས་འདུག་པ་ཚོར་བས་རྨི་ལམ་གྱི་སྣང་བ་དྲན།
བླ་མ་དང་སེལ་མེད་པའི་དམ་ཚིག་གི་སྲོག་ལ་སྙིང་ནས་ཡིད་བདེ་བར་བྱུང། དེར་སྣང་གསུམ་ཤིན་ཏུ་རྒྱས་པ་ཟླ་ཆོས་གཅིག་གི་བར་བླ་ཆོས་མེད་པར་གྲུབ་མཚམས། དེ་ལོ་སྒྱུ་ལུས་ཡང་གསུང་ངག་པ་རང་ལས་དབང་བསྐུར་གཏན་མེད་པ་བགྱིས།
སྔགས་ལམ་མན་འཆད་རྒྱུ་དང་སྨྲ་རྒྱུ་ཡོད་དོ་ཅོག་ལབས་ཏེ། གོ་བ་དང་ཟུངས་སུ་ཐེབས་པའི་རྗེས་ནི་ཅིག་ཀྱང་མ་དོད་སྒྲ་ནམ་མཁའ་ལ་དེངས།
འོན་ཀྱང་དུས་དེར་རང་ཉིད་ཀྱི་དགེ་སྦྱོར་ལ་གསལ་སྣང་ཆེ་བའི་བློ་བསྐྱེད་དང། སྔར་མ་གོ་བའི་ཆོས་ཀྱི་སྒྲོག་མང་དུ་ཁྲོལ། གནས་དེར་དཔྱིད་སོས་བར་དབེན་གསུམ་བསྟེན་པའི་ཡང་དག་འཇོག་གི་རྣལ་འབྱོར་ཁྱད་པར་ཅན་ལ་ནན་ཏན་གྱི་སྙིང་རུས་མི་ཆུང་བ་ལྷུར་བླངས།
རང་ཤོང་གི་ས་ཕུག་སྒོ་བཅད་ཞིག་གི་ནང་དུ་གཟན་རྐྱང་གཅིག་ཁོ་ན་ལ་བསྒྲིལ་ནས་གཡེང་བ་མེད་པའི་བསྒོམ་བགྱིས་པས། སྟོང་གཟུགས་ཀྱི་འཆར་སྒོའི་ཐོག་མར་ཀུན་མཁྱེན་མི་ཕམ་མགོན་ཞལ་རས་བརྗིད་ཆགས་ཉ་གང་བའི་ཟླ་བ་རྒྱས་པ་ལྟར་མཐོང་ཞིང།
སྣང་བ་འདི་ཕྱིས་སྨན་འབྱུང་སྡིང་དུ་ལོ་ཆེན་དཔོན་སློབ་ལྷན་ཅིག་བཞུགས་པའི་སྐབས་སྲོད་ཞིག་སྣང་བ་མེད་པའི་མུན་པ་ལ་ལོ་ཆེན་གྱི་དབུ་ཐད་ཙམ་གྱི་བར་སྣང་ལ་སྔར་ཇི་ལྟ་བ་བཞིན་བདག་གིས་གསལ་བར་མཐོང་བ་དུས་དེ་རང་དུ་ལོ་ཆེན་པའི་སྙན་དུ་བཏབ་བོ༎དེ་ལྟར་བྲག་སྟེངས་སུ་ཟླ་བ་དགུ་གདན་ཐོག་གཅིག་ཏུ་སྐད་ཅིག་ཀྱང་གཡོ་བ་མེད་པར་བསྡད་རྗེས།
ལོ་ཆེན་དྲུང་དུ་མཎ་

བསྐུལ་གྱི་དམ་བཅའ་ཕུལ་བ་ལྟར་ཕྱོགས་མེད་ཀྱི་འགྲོ་དོན་ལ་དམིགས། ཆུ་བཟང་བ་འདུག་པས་བྱང་ཕྱོགས་ཀྱི་རི་ཁྲོད་སྤོ་དམར་དུ་ཕྱིན། ས་དེར་བ་ལུང་སྙིང་རྗེ་ཅན་དཔོན་སློབ། དད་ཅན་གྱི་སྐྱེ་བོ་དུ་མ་དང་བཅས་དོལ་ཕྱོགས་ནས་ཕེབས།
མོས་ལྡན་གྱི་སློབ་མ་དགེ་སློང་ཚུལ་འདོད་པས་གཙོ་མཛད་སྤྲིན་ཆེན་པའི་དགེ་འདུན་མང་བ། དྲུང་དཔལ་ལྡན་རིན་ཆེན་པ་དང། སྨན་ཁྲོད་པའི་ཐུགས་དམ་པ་འགའ་རེ། བཀྲ་དུམ་པའི་ཆེ་བསྒྲེས་དྲག་པ་དུ་མ།
དབུ་ལེགས། ཆོས་ལུང། དགོན་པར། ཁོ་ལ་སྤྲོ། འབྲོག་ཕྱོགས་ཀྱི་དགོན་སྡེ་སོ་སོ་ནས་འདུས་པའི་ཆོས་ཉན་པ་ཤིན་ཏུ་མང་བ་ལ་སླར་ཡང་ནི་གུའི་ཁྲིད་སྤྱི་ཉེ་བར་དྲིལ་བའི་འབྲིང་པོ་གཞུང་བཀའ་ཉེར་ལྔ་དང་སྦྲེལ།
དམིགས་པ་འདྲིལ་ཞིང་འདོམས་ཆེ་བའི་གོ་བདེ་ཀུན་གྱི་སྙིང་ལ་འབབ་པ་འབད་མེད་དུ་བྱུང། ཁྱད་པར་རྒྱབ་རྟེན་སྒྱུ་མ་ལམ་རིམ་རྩ་བྲལ་ལ་མཐའ་ཆོད་ཀྱི་བཤད་པ་སྐྱར་ཆོས་ཡོད་པ་བྱས།
དྲུང་བ་ལུང་པ་སོགས་ཀྱིས་སྔར་མ་གསན་པའི་སྟབས་རྒྱུད་སྡེ་ལྔ། བདེ་མཆོག་ནག་པོ་པ། ཕྱག་བཞི་པའི་དབང་བཞི་རྫོགས་སོགས་འདུས་པ་རྣམས་འདོད་ཆོས་ཀྱི་རེ་བ་གང་བར་བགྱིས། ཕྱོགས་ནས་འོངས་པའི་མི་ནག་གི་སྐྱེ་བོ་གྲངས་མེད་བྱུང་བ་ལ་ཉིན་རེ་བཞིན་ཚེ་དབང།
རྒྱུ་འབྲས་ལ་ཡིད་ཆེས་པའི་སྤྱི་ཆོས་ཐུན་མི་འཆག་ཏུ་བཤད་པས་སེམས་འཁུལ། མ་ཎི་དུང་འགྱུར་འཇུག་མཁན་དང་རང་གི་ལྕེ་ཐོག་ནས་ལེན་མི།
དྲུང་བ་ལུང་པ་སོགས་བླ་མ་རྣམ་པས་གཞན་ལ་བསྐུལ་ཏེ། དུང་འགྱུར་སྤེལ་བའི་དམ་བཅའི་ཁུར་བཞེས་གྲངས་སུ་བཏབ་པས་ཉི་ཤུ་རྩ་ལྔ་བྱུང་ནས་སླར་བྲག་སྟེང་རང་དུ་ལོག། དོན་གཉེར་ཉུང་ཤས་ལ་བཀའ་འབུམ་པོད་བཞི་མའི་ལུང།
ལམ་འབྲས་ཀྱི་ཆ་ལག་

འགའ་རེ་བགྱིས་ཅིང་ངལ་བསོ་བསྟེན། ཟླ་ཕྱེད་ཙམ་བསྡད་ནས་རོང་ཕྱོགས་ཀྱི་འགྲོ་བ་སྐད་མི་ཤེས་དགེ་སྡིག་འཆོམ་པར་སྤྱོད་པ་དག་ལ་སྙིང་རྗེས་ཀུན་ནས་བླངས། ལྷོ་མོན་གྱི་མཚམས་སྨད་ལྷ་ཁང་དུ་གྲགས་པ་དེར་རྐང་གཏད་ཕྱིན།
དཔོན་སློབ་བྱ་བཏང་རང་ཤ་སྟག་བཅོ་ལྔ་ཙམ་རང་ཤོང་གི་ཅོག་སོ་ལ་བརྟེན། ལྡུམ་བུའི་སྣང་བདེ་སྐྱོང་གིན། ཡུལ་ལྗོངས་ཆེ་ས་རུ་ཅག་མལ་ཙམ་དང། གཞན་གདན་ཅིག་གར་ཕོག་གི་ཡུལ་ཆུང་རྣམས་སུ་མ་ཎིའི་འགྲོ་དོན་དམ་བཅའི་ཁས་ལེན་སྲོད་ཐོ་རངས་འཚོགས་ནས་འདོན་པའི་དགེ་བསྐུལ་སོགས་རེ་རེ་ནས་མ་ཆད་པ་བགྱིས།
སྐད་མི་ཤེས་ཀྱི་སེམས་ཅན་སྔར་མི་ཎི་འདྲེན་མི་བྱུང་ན་ངན་སྔགས་བཟླ་བ་ཡིན་ཟེར་ས་མཐོར་རྡོ་མཐོར་གྱི་རྣམ་རྟོག་ཅན་དེ་རྣམས་ལ།
ཁོ་རང་གི་སྐད་དུ་རིམ་གྱིས་གླེངས་ཏེ། རྒྱ་གར་གྱི་ཛོ་ཀི་རྣམས་གྷོ་རག་སྒོ་རག་སྨྲ་བ་དང། མོ་ཁོལ་རྣམས་ཁོ་དས་ཁོ་དས། བྲམ་ཟེ་རྣམས་རམ་རམ་བརྗོད་པ་དང་ཁྱད་མེད་ངེད་བོད་མི་རྣམས་མ་ཎི་པད་མེ་བཟླ་བ་ཡིན་བྱས་པས་ཡིད་ཆེས་ནས་ངང་གིས་ཡིག་དྲུག་འདྲེན་མི་ཇེ་མང་དུ་འཕེལ།
ཟླ་ཕྱེད་བསྡད་རིང་ཡུལ་གྲུ་ཆེན་པོ་དེའི་སྐད་ཤེས་ཐམས་ཅད་ཀྱིས་འུར་དིར་དིར་འདྲེན་པ་བྱུང་བས།
ངེད་རང་དཔོན་སློབ་ཀྱང་ལྷག་པར་སེམས་ཚིམས་ཤིང་དང་སྤྲོ་བ་བྱུང་ནའང། ས་ཕྱོགས་དེ་ན་ཤ་ཆང་མ་གཏོགས་ཟ་ཉན་དང་སྤྱད་ཉན་ཏིལ་ཙམ་ཡང་མི་འདུག། ཇ་ཡང་རོང་ཆུས་མི་ཐུབ་པར་ཆད་ནས་བསྐོལ་མི་ཉན།
ཕྱུགས་མང་བར་འདུག་ཀྱང་འོ་མ་འཇོ་བའི་སྲོལ་མེད་པ། མར་ཞོ་དར་སོགས་སྒྲ་ཡང་མི་གྲག་སྐོམ་དུས་ཆུ་ཡང་དྲོན་མོ་མ་གཏོགས་གྲང་མོ་གཏན་མི་རྙེད་པ་ཤིན་ཏུ་སྦྱོང་བ་བྱུང་ངོ༎དེ་ལྟར་རིམས་བགྲོད་ས་ག་ཡི༎ཆགས་བྲལ་རྒྱལ་བ་དབུས་མ་

ལ༎སོམ་པོ་གངས་ཞེས་བྱ་བའི་རི༎ཙ་ལ་ཀོ་ཊའི་གནས་ས་རུ༎ལྷག་པར་རྨོངས་པའི་མ་ནུ་ཥ༎དཔག་མེད་འདུས་པའི་གྲོང་ཁྱེར་དེར༎ཡིག་དྲུག་ཆོས་ཀྱི་རང་སྒྲ་ཡིས༎དགེ་བའི་རོལ་མོ་བསྐུལ་བ་ལ༎བདག་དང་སྐལ་ལྡན་གྲོགས་པོ་འགས༎གུ་རུའི་ཨ་ཧ་རྗེས་སྒྲུབ་ཕྱིར༎སྡུག་བསྔལ་དང་ལེན་བཟོད་པའི་ཁུར༎ཀུ་རུ་ཎི་ཀ་སྙིང་ལ་ཤར༎དབུགས་འབྱིན་གསུམ་པའི་ངེས་པའོ༎ས་དེར་ཡུན་རིངས་བསྡད་ན་ནམ་ཟླའི་སྟབས་ཚད་པའི་འཇིགས་པ་ཡོང་ཁས་སླར་ལོག།
སོམ་པོ། ཀག། ཁྱེན་མདོ། ཁྱེད་ཁ། རྫར། སྲམ་དཀར། ཚུགས། པུ་ཊ། ཏེ། ཀྱུ་བར། ཙང་ལི། རྫོང་སོགས་ཡུལ་ཐ་དད་ཀྱི་མི་དཔོན་སོ་སོ་ལ་སྟེར་སྦྱིན། ཆོས་བཤད་དུ་མས་ཡིད་དྲངས་ནས་དུང་འགྱུར་འཇུག་མི་དཔག་མེད་བྱུང་མཚམས།
སྔར་ཕྱིན་པའི་སྣེ་ཤང་ལ་མན་བསྐུལ་ཁོ་ནའི་ཆེད་དུ་སྣེ་ཤང་ཡུལ་པོ་ཆེར་གྲགས་པ། སྨ་ནང། ཏང་འགྱུ། དང་ར་སླེ། བན་བག། པིས། རྔ། གུས། གྱིས་སོགས་སྣེ་ཤང་ནང་གི་ཡུལ་མ་ལུས་པར་མ་ཎི་དུང་འགྱུར་འཇུག་མི་ཅི་མང་སྤེལ་ཏེ་སྣར་ལ་བོ་ཆེ་ལ་འཛེགས་ནས།
སྣར་ཡུལ་སྟོད་སྨད་རྣམས་སུ་ཡང་མ་ཎིའི་འགྲོ་དོན་ཆེ་བ་བྱུང་སྐབས་བར་གོང་ནས་འབོད་མི་བྱུང་པས། སྒོག་སོང་ཏག་གི་ལམ་ལ་བརྒྱུད།
སྐྱེ་ཆེན་སྐྱེ་ཆུང་གི་ལར་གྲགས་པ། གྱེན་རང་ལ་ཉིན་རྩེར་འཛེག་དགོས་ཤིང། ལ་རྩེ་ན་དབྱར་ཀྱང་ཁ་བ་འབབ་པའི་ལམ་འཇིག་བཅས་དེ་ལ་བྱས། འཛུམ་གླང་རྒྱལ་པོ་མ་ནུ་རཱ་ཛའི་མངའ་ཞབས་ཀྱི་ཆར་གཏོགས་པ།
རྒྱལ་པོ་ཤར་ནུབ་གཉིས་ཀའི་ས་མཚམས། བླ་མ་པ་ཆེན་གྱིས་སྐུའི་བཀོད་པ་བསྟན། ལམ་འབྲས་གསུངས་པའི་གནས། མཚར་འགའ་ཞེས་པའི་ས་ཕྱོགས་དེར་ཟླ་ཕྱེད་ཙམ་གྱི་

རིང་བསྡད། རོང་ཕྱོགས་ཀྱི་བླ་མ་ཆེན་པོ་སོངས་པ་སྐུ་མཆེད་སོགས་སྐུ་དྲག་དཔག་མེད་འདུས་པ་དང། དོལ་ཕྱོགས་ནས་ཀྱང་བ་ལུང་སྙིང་རྗེ་ཅན་གྱིས་གཙོ་མཛད། བླ་མ་སློབ་དཔོན་ཆོས་དོན་གཉེར་གྱི་དད་འདུས་བསམ་གྱིས་མི་ཁྱབ་པ་ལ་གཙོ་བོར་ནུ་གུའི་གནད་ཉེ་བར་དྲིལ་བའི་བསྡུས་པ་ལྟར།
སྨིན་བྱེད་སྒྱུ་ལུས་དབང་མོ་ཆེའི་ཆོས་སྒོ་ཕྱེ་ནས་ཆོས་དྲུག་སོ་སོའི་བཀའ་དྲུག་དང་ཁྲིད་དྲུག་སྤེལ་བའི་གདམས་ངག་དབང་དང་འགྲེལ་བའི་ཡིད་ཚིམས་པར་བགྱིས།
གཞན་ལ་སོ་སོའི་ཞེ་འདོད་ལྟར་དབང་ལུང་ཉིན་མཚན་བར་མ་ཆད་པའི་ཆོས་འཆད་ལེ་ལོ་མེད་པ་དང། རྒྱུན་གྱི་ཁ་ཏོན་སྒྲོལ་མ་བརྒྱ་རྩ་སོགས་ལས། སོས་དལ་གྱི་རྣམ་པ་སྐད་ཅིག་མ་བསྟེན།
དེར་ཡང་མ་ཎི་དུང་འགྱུར་རང་གི་ལྕེ་ཐོག་ནས་འདོན་པ་དང། གཞན་ཡང་བསྐུལ་ནས་འཇུག་མི་སོགས་སྟོབས་ཆེ་བ་བྱུང་མཚམས་སླར་ལོག། རྣམ་རྒྱལ་དུ་ཨ་མའི་རྩར་ཟླ་ཕྱེད་ཙམ་བསྡད་རིང།
བརྩེ་ལྷག་གི་ཕན་སེམས་ཆེན་པོས་སྙིང་བསྐུལ། ནི་གུའི་སྒྱུ་ལུས་དབང་མོ་ཆེ་ཉིད་ལ་ཆོས་དྲུག་གོས་བཀའ་རྣམས་ཚང་མའི་བྱིན་རླབས་གནད་འདུས་ཀྱི་ཆོས། དོན་མཐིལ་དུ་བསྟན་པའི་ཤིན་ཏུ་བསྡུས་པ་ལྟར་དམིགས་ཆེན་དམིགས་ཕྲན་སོ་སོར་ཕྱེ་ནས།
དམིགས་ཆེན་བྱང་ཆུབ་སྒྲུབ་ལམ་གཟེར་བུ་བཅུ་བདུན་དུ་སྡོམས། དེ་ཉིད་ཅིང་ཉིན་ཞག་ཕྲུག་གཅིག་གི་རྣལ་འབྱོར་ལ་ཕན་ཚུན་མ་འདྲེས་པར་ཁོ་མོར་ཉམས་སུ་ལེན་པའི་སྲོག་རྩ་བྱིན་པས།
དྲིན་ཅན་གྱི་མ་དེ་ཤེས་རིག་ཤིན་དུ་དྭངས་ཤིང་གསལ་ཆ་ཆེ་བར་འདུག་པས་ཐར་པའི་སྣེ་ཟིན་པའི་གོ་མྱོང་ལྷུག་པར་སྐྱེས། ཕྱིས་ཨ་མ་གཤེགས་ཁར་ལས་ངན་ཅན་བདག་བྱ་དཀའི་སྒྲོག་འཆུག་མེད་ཞིག་གིས་བསྡམས།
སྔས་མགོར་སླེབ་པའི་སྐལ་བ་མ་བྱུང་ཡང། རྩ་ན་ཡོད་

པའི་ནད་གཡོག་པ་རྣམས་ལ། བུ་ཆོས་རྗེ་དང་མ་མཇལ་ཀྱང་ཁོང་གིས་བྱིན་པའི་གདམས་ངག་བརྗེད་པ་མེད། དབུགས་འགྲོ་ཁར་ཁྱེད་རྣམ་པས་ཨ་ཞེས་སྒྲ་ཆེ་བ་vc: ཆེབ?ཐོས་ངེས་པ་རྣ་བར་ཐོས་ཟེར། ཆགས་མེད་ཀྱི་སྤོབས་པ་བཟང་པོ་དང་བཅས་བཞུད་འདུས་པས་རང་ཡང་ངོ་མཚར་སྐྱེས།
ས་རྟེན་ལ་ཚེམས་གཅིག་བསྲེགས་པ་ལས་རིང་བསྲེལ་མུ་ཏིག་གི་བརྡོག་མ་ལྟ་བུའི་འདོད་ཆགས་བསྙོན་མེད་དུ་འཁྲུངས་ཤིང། ཨ་མ་དེ་ངེས་པར་མི་ལས་འདས་པའི་ཌཱ་ཀི་མ་ཅིག་ཡིན་སྙམ་པའི་ངེས་ཤེས་ཁྱད་པར་ཅན་སྙིང་ལ་བྱུང་ངོ༎དེ་ནས་རིམ་གྱིས་མ་ཡི་ཁྱིམ༎རྣམ་པར་རྒྱལ་བའི་ཁང་བཟང་དེར༎སྨིན་དྲུག་ཅན་གྱི་རིགས་ལྡན་མ༎ཆགས་བྲལ་ཕྱོགས་ཀྱི་དགའ་སྟོན་མཐར༎གསེར་མདོག་ཆོས་གོས་འཛིན་པ་ཡི༎བུ་དང་ལས་ཅན་མ་ལ་དག༎འདུད་ཅིང་རབ་དགའི་དབང་གྱུར་ལ༎བུ་ཡི་ངུར་སྨྲིག་སཾ་གྷ་ཙི༎ལེགས་བགོས་མ་ཉིད་ལུང་བསྟན་པ༎བཛྲ་ཛོ་ཀི་ནི་ཞེས་པའི༎ཨཱརྱ་ཏཱ་རེའི་ངོ་བོ་ཅེས༎སྙིང་ནས་ཡིད་ཆེས་ལྡན་པའི་ཚིག༎གཞོམ་མེད་ན་དར་རབ་གྲགས་པ༎ངོ་མཚར་ལས་ཀྱང་ངོ་མཚར་ཏེ༎ཚོགས་བརྗོད་འོས་པ་མིན་པའི་གཏམ༎དབུགས་འབྱིན་རྙེད་པ་བཞི་པའོ༎དེར་མ་རྒན་ལུས་ཀྱི་སྒྲོམ་བུ་ཆོས་སྟོན་གྱི་བདུད་རྩིས་སྨིན་པར་བགྱིས་ནས་ཕུ་ཕག་ཏུ་དུས་ཆོས་ཀྱི་ལམ་འབྲས་ཤིན་ཏུ་མྱུར་བ་མ་ཆག་ཙམ་ཞིག་བཤད།
དགུན་ནས་དཔྱིད་སོས་བར་བྲག་སྟེང་གི་རང་ཤོང་སྤྱིལ་བུ་ཉིད་དུ་ཡང་དག་འཇོག་གི་རྣལ་འབྱོར་ལྷུར་ལེན་པ་ལ་གཡེལ་བ་མེད་པའི་ངང་ནས།
ཕྱོགས་བཅུ་ནས་འདུས་པའི་སྲིད་ཞུ་བ་གཅིག་རྗེས་གཅིག་གིས་འཕྲོད་པའི་རྒྱུན་མི་འཆད་ཁོ་ན་བྱུང། ནི་གུའི་ཚོགས་གྲལ་ཞིག་ལ་མི་སུམ་ཅུབ་

འདུག་པ་ལ། ཡུལ་ཅིག་པ་བཞི་ཡང་མི་འདུག། ཁྲིད་ནི་གུ་རང་དོན་དུ་གཉེར་བ་འབའ་ཞིག་བྱུང་ཞིང། རང་གིས་ཀྱང་སྔར་བརྒྱ་རྩའི་དམ་བཅའ་ཡོད་པ་སེམས་ལ་བཞག་ནས་ཁོང་རྣམ་པའི་འདོད་པ་སྣ་ཁྲིད་བསྐྱངས་པས།
སྟན་ཐོག་དེ་རང་དུ་ཁྲིད་ཡུན་རིང་བ་ལ་ཟླ་བ་ཕྱེད་དང་གཉིས། ཉུང་མཐའ་ཞག་བདུན་ཙམ་བྱས། ཁྲིད་བཟླས་པ་ཉེར་བདུན་ཙམ་སོང་རྗེས་འབྲུག་པའི་གནས་སྐོར་བ་བཅུ་ཙམ་ཞིག་ལ་དུས་འཁོར་སྙན་བརྒྱུད་ཀྱི་བསྒོམ་ཐོག་མར་བཏབ།
བྱ་བཏང་པ་དང། ཕྲིན་ལས་དབང་འབྱོར་བ་མཆེད་གྲོགས་གཉིས། ཆོས་སྡེའི་སློབ་དཔོན་དྲག་བསྡུས་སུམ་ཅུ་སོ་གྲངས་ལ་བསྙེན་བསྒྲུབ་འཆད་པའི་སྔ་མ་རང་གི་ཁྲིད་གྲྭ་བཙུགས་ཏེ་བྲག་སྟེང་གི་ཕུག་མོ་ཆེའི་འོག་ན་རང་བཞིན་ལྷུན་གྲུབ་ཀྱི་སྒོམ་ཁང་ཆེན་པོ་མུན་བསྲང་གསུམ་བརྒྱུད་ཀྱི་ཕུ་ན་ཐོགས་དཔངས་མཐོ་ཞིང་ཁྱོན་ཆེ་བ།
སྣང་བ་འབྱུང་བའི་བུག་པ་རྟ་རྔ་ཙམ་ཡང་མེད་པའི་གནས་དེར་བསྒོམ་ལམ་སོ་སོ་ནས་བཅོས།
ལུས་གནད་བྱེད་བཅིངས་མ་ལུས་པ་རང་གིས་སྒྲོན་མེ་ཁྱེར་ནས། མས་བུ་ལ་སློབ་པ་བཞིན་ཁྲིད་གཉེར་འཐེམས་པ་བྱས། དྲོ་ཁལ་དུ་མ་བཙོས་སྐུ་ཚེ་བརྟན་པའི། གཞན་དུ་མི་འགྱུར་དངོས་གྲུབ་སྩོལ་ཞུ།
བཛྲ་རྡོ་རྗེ་ཀུ་ལི་ཤ་ཨ་བ་ལི་ཨཱ་ཡུ་ཥེ་ཏིཥྚཿཨ་བཛྲ་ཧོཿ། དེ་དུས་ཁྲིད་པའི་གྲྭ་པ་ཞིག་ལ་སྲོག་གེགས་བཏབ། མགོ་འགས་པ་ཙམ་གྱི་ཟུག་གཟེར་བརྗོད་ལས་འདས་པ་བྱུང་པ་ལ། བསྙེན་སྒྲུབ་ནང་གི་གེགས་སེལ་ཆ་མཐུན་རྣམས་དང།
སྟོན་པའི་ཉམས་ཁྲིད་ཆེན་མོའི་ནང་གི་རྡོ་རྗེ་ལུ་གུ་རྒྱུད་ཆེན་པོའི་རྩ་འདབས་འབེབས་ཆེན་གྱི་འཁྲུལ་འཁོར་དང་བཅས་པ་བསྟན་ཀྱང་མ་ཕན་པར་མགུལ་པ་ལ་མངོན་དུ་ཕྱོགས་བྱུང་པ་ལ།
དེ་ནུབ་ག་ཎ་ཙཀྲའི་པཱུ་ཛ་ཁྱད་པར་ཅན་བསྙེན་སྒྲུབ་ཀྱི་ཆོས་

བདག་མཁའ་འགྲོ་མ་རྣམས་ལ་མཧཱ་མཾ་སས་རྒྱན་པའི་བ་ལིཾ་རྒྱ་ཆེན་པོ་ཕུལ། མཆེད་པོ་རྣམས་ཀྱིས་བསྐང་བ་ལ་དམིགས། ཡི་གེ་བརྒྱ་པ་འུར་འདོན་དུ་བྱས་པས། མཚན་ཕྱེད་ཙམ་ལ་ཁོ་རང་གི་རྨི་ལམ་དུ། སྔར་ཞལ་མི་ཚོར་པའི་བླ་མ་སྐུ་གཞོན་ཤ་ཆགས་པ།
སྤྱན་འགྲོག་ཁྱེར་དུ་གཟིགས་པ་ཞིག་གིས་རྐང་པའི་སློང་མོར་གཉིས་ནས་ཕྱག་གིས་གཟུང་སྟེ་གྲོག་གཏིང་ཤིན་ཏུ་རིང་བ་ཞིག་ཏུ་བྲུད་པའི་མོད་ལ་གཉིད་སད་པས། ལུས་ཀུན་རྔུལ་ཆེན་པོས་ཁྱབ་ཅིང།
ཟུག་ཀྱང་དེ་མ་ཁད་ལ་ཚེར་མ་ཕྱུང་བ་ལྟར་གྲོལ། མཚན་མ་འདི་ཡང་བྱིན་རླབས་ཟིལ་ཆེན་རྒྱས་པའི་ལོ་ཆེན་ཉིད་ཀྱི་རྫུ་འཕྲུལ་ལས་གཞན་དུ་ཡིད་གཉིས་སུ་མ་གྱུར་པའོ༎དེར་ཁྲིད་གྲོལ་བའི་ཆོས་སྟོན་གྱི་ཚོགས་མཆོད་སྐབས།
ཁོང་རང་རྣམ་པ་གླེང་བ་ལ། ཁྱེད་ཀྱིས་ཁ་སང་མུན་མཚམས་སྒང། ཆོས་ཀྱི་ཡོང་ཁྱེར་དང་མུན་ཁུང་དུ་བཅུག། སྐྱིགས་དྲག་གཏོང་བ་འདི་འདྲ་ཆོས་སུ་འགྲོ་ན་གུ་གེས་ཁྱེར་བའི་རང་རེའི་བཙན་མི་སུམ་བརྒྱ་པོ་དེ་ལོ་གསུམ་མུན་སྒྲུབ་སོང་བས་སངས་རྒྱས་ཡོད་ཟེར་ཁ་རྒྱག་འདུག་ནའང།
མགོ་འགས་ལ་ཁད་ཀྱི་ཟུག་བྱུང་དུས་ཕ་འབོད་མ་འབོད། དཔོན་སློབ་ཐམས་ཅད་སོ་མ་བསོད་ལ་བཀོད་པའི་སྡུག་ཡུན་དེ་བག་ཐུང་ས་བྱུང་ཟེར་བའི་སྒང་ལ།
ཁྲིད་པའི་ནང་གི་ཐུགས་དམ་གྱི་འཆར་སྒོ་བཟང་པོ་ཡོད་པའི་དགེ་སློང་ཞིག་ན་རེ། དེ་འདྲ་མ་སྨྲ་ངས་ཁ་སང་རྗེ་དྲུང་དུ་ཡང་ཞུ་མ་ནུས་པ་མ་གཏོགས།
བསྒོམ་ཁང་དུ་རང་རེ་བསམ་གཏན་ལ་བཞུགས་དུས། བདག་གིས་རང་གཞན་ཀུན་གསལ་བར་མཐོང་བྱུང་བ་ལ། བུད་མེད་དམར་མོ་གཅེར་བུ་གཅིག་གིས་ལག་པ་གཡས་གཡོན་དུ་ཐོད་པ་རེ་རེ་ཁྱེར་བའི་གཡས་ཀྱི་དེ་ནས་ཆང་ཧུབ་རེ་ཁས་བླངས།
ངེད་ཀུན་གྱི་ངོ་ལ་ལ་ཁ་ཕྲུ་

མཐོར་གྱིན་འདུག་པ། ངའི་ཁ་ལ་བྱུང་བའི་ཉམས་དེས་ཚིམས། ཁ་སང་རྗེས་ཀྱི་བཞེས་སྤྲོ་གནང་བ་གཅིག་ཀྱང་མ་ཟོས་པ་ཁྲིད་ལམ་གྱི་རྩར་མ་ཉམས་པར་བཞག་ཡོད། གཡོན་གྱི་ཐོད་པ་དེ་ནས་ཁྲག་ཧུབ་གང་ཁྱོད་རང་གི་ངོ་ལ་གཏོར་སོང་བ་མན་ནང་བྱུང།
བླ་མ་རིན་པོ་ཆེས་དམ་ཚིག་གི་སྐོངས་དང། ངེད་མཆེད་གྲོགས་རྣམས་ཀྱིས་ཡིག་བརྒྱའི་འུར་འདོན་དེ་མན་ན་འབྱོན་དགོས་པ་འདྲ་ཟེར། ཁོང་གི་མལ་འཁྲིས་བལྟས་པས་ཟ་བཅའ་རྣམས་མ་ཉམས་པར་ཁྲིག་གེ་འདུག།
གཞན་ཡང་དགེ་སློང་འདིའི་འཆར་སྒོ་ཕལ་ཆེར་ཐོག་ཏུ་ཁེལ་པ་བྱུང། དེ་ནུབ་ཐོ་རངས་ཀྱི་རྨི་ལམ་ན། སྔར་གཏན་འགྲོ་མ་མྱོང་བའི་ཁང་པ་བཟང་པོ་ཅིག་གི་ཚོམས་ན། འོ་མ་ཟངས་གང་བུན་བུན་ཁོལ་གྱི་འདུག་པའི་འཁྲིས་ན་བུ་མོ་གཞོན་ནུ་གཉིས་ཁམ་མེ་འབུད།
ཚོམས་དེའི་ནང་ཕལ་ཆེར་གདན་ཤོམས་གྱ་ནོམ་པ་བྱས་པའི་དབུས་ན་ཁྲི་མཐོ་བ་བག་ཆགས་གཅིག། བྱུས་དཀར་པོ་མཚལ་གྱི་ཆོ་ལོང་རིས་བྲིས་པས་ཁེམས་བཀབ་པ་ཅིག་འདུག་པ་ལ།
ངས་འདིར་སུ་ཡོང་རྒྱུ་ཡིན་དྲིས་པས། ང་རང་གི་མའི་མིང། ཧཱ་ར་ག་མཿ་ཞེས་བརྗོད་ནས། དེ་ངེད་ཀྱི་གྲལ་དབུ་ལ་ཡོང་བར་ཁས་ཆད། ཡུན་རིང་པོ་སོང་ཡང་བུ་གཅིག་ཡོད་འདུག་པས་ཁྲིད་ཀྱི་ཐག་པ་ལ་བཏགས།
ངོ་སྤྲོད་ཀྱི་རྟོད་ཕུར་མནན་ནས་ད་བར་མ་བྱུང་ཟེར་འགྱོད་ཐལ་ཆེ་བར་འདུག། དེར་བསམ་པ་ལ་འདི་གཉིས་ཀྱིས་ང་ངོ་མ་ཤེས་པར་འདུག། ཁ་ནི་བཤད་པའི་ནི་གུའི་ཁྲིད་དེས་ད་བར་གྱི་ཚེ་སྲིངས་པར་འདུག།
ད་དུང་ཐབས་ཅི་བྱས་ན་ལེགས་འདྲི་སྙམ་པའི་མོད་ལ། ཁང་པ་དེའི་སྒོ་ནས། བུད་མེད་སྒང་ཡོལ་ཅིག་ནང་དུ་སླེབ་བྱུང་པས། སྔར་ཛོ་ཀི་ཕྲེང་ཤྲཱི་རུ་པ་ནཱ་ཐས་བསླབས་པའི་སྒྲིབ་ཤིང་གི་དོན་ཆོད་

པའི་སྔགས་འབྲུ་འགའ་ཞིག་བློ་ལ་ཡོད་པ་ཤུབ་ཤུབ་བགྲངས་པས་ཁོང་གསུམ་ཀས་དེ་གར་སོང་ཟེར་མིག་ཧུར་ཧུར་འདུག་པ་ལ། ད་མི་མཐོང་བ་འདུག་པས། ཛོ་ཀི་དེས་ང་མ་ལུས་འདུག། ཁོང་གསུམ་ཅི་ལབ་ཉན་དགོས་སྙམས་ཤེས་པ་བསྒྲིམས་པས།
ད་ལོ་ཁུགས་ངེས་ཡོད་ཀྱང་སྙེམས་ཅིག་ཀ་བྱུང། སང་ཕོད་ངེས་པར་བསླུ་བ་མེད་ཟེར་ཅེས་པའི་ཚིག་དེས་སེམས་ལ་གཟེར་བླངས་པ་འདྲ་བ་ཅིག་བྱས་གཉིད་དེ་སད་འཕྲལ་བསམ་པས། ང་དང་ཨ་མ་དེའི་ཚེ་འདིའི་འགྲོགས་འགྲོལ་ལོ་ངོ་གཉིས་པོ་འདིར་འདུག་སྙམ་མཆི་མ་རང་དབང་མེད་པ་ཤོར།
དེ་ཉིན་རྣལ་འབྱོར་པ་ཕྲིན་ལས་དབང་འབྱོར་བ་གྲོགས་མཆེད་ལ་སྔར་ཆད་པའི་སེམས་ཉིད་ངལ་གསོའི་ཁྲིད་དགོས་ཟེར་རྟིང་བསྐུལ་བྱེད་དུ་བྱུང་པ་ལ།
མདང་རང་བསྙེན་བསྒྲུབ་གྲོལ་དེ་རིང་ཙམ་ལ་བསོད་བསྟེན་ན་སྐབས་སུ་བབ་པར་འདུག་ཀྱང། ཁྱེད་རྣམ་པ་གཉིས་གངས་དཀར་པོ་ལ་སྣ་གཏད། སྤྲིན་དཀར་པོ་ལ་ཚད་བཙུགས། ངེད་བསྙེགས་པ་ཆོས་ཁོ་ནའི་ཕྱིར་དུ་ཡིན་པས་བྱེད་དགོས་སྨྲས།
ངལ་གསོ་བརྒྱུད་པའི་རྣམ་ཐར་གྱི་ལུང་ཙམ་བསྒྲགས་པའི་ངང་ལ། མདངས་ནུབ་ཀྱི་རྨི་ལམ་འཆར་སྒོ་སླར་དྲན་ནས། ཆོས་མཚམས་དེ་ཁ་ལ་བགྱི། འོ་སྐོལ་གྱི་ཡུམ་རིན་མོ་ཆེ་སྙུང་བ་ནི་མེད་དམ།
གང་ནའང་སང་ཕོད་ད་ཙམ་བར་ལས་བསྟན་དགོས་པ་ཅིག་མི་ཡོང་འདུག་བྱས། དཔོན་སློབ་རྣམས་པ་ས་ནས་དགོངས་ཐུན་ལ་བཞུགས། སྲོད་ཇའི་དུས་དགེ་སློང་རྣམ་པས།
གསུང་ཆོས་སྐབས་གནང་བའི་བཀའ་ཞལ་དེ་ལྷག་པར་འཇིགས། ཐུགས་དམ་ལྟས་ཞིག་བྱུང་བ་ལགས་སམ་ཟེར་བ་ལ། ལྟས་རྒྱུ་མི་འདུག། ཁྱེད་རང་རྣམ་པ་གཅེར་ལོང་འོན་ཐོས་ལ་སོང་འདུག་པ། ང་ལོ་ཆེན་དྲུང་ནས་འདི་ཕྱོགས་སུ་

རྐང་གཏོད་ཡོངས་པའི་དགོས་པ་འདི་ཀ་ཡིན་མ་སྨྲས་སམ། རྒྱུ་གཟེའི་ལྟས་དེ་ཡང་འདི་ལས་གཞན་དུ་འཛོལ་མེད། རང་ངོས་ནས་འཁོར་བའི་འཐེན་ཐག་ཆོད་པར་འདུག་སྟེ། གཞན་སྤྱི་དགོས་ཀྱི་བྱ་བ་གང་ལའང་སྲན་ཕུང་ལ་རྡོ་རྒྱབ་པ་འདྲ་བ་ཅིག་ཀ་ཡོང་ཟེར་བའི་རིན་ལ།
བུག་སྒོ་བཅོག་པ་ཙམ་བརྡུང་བ་ལ་བརྡ་ལོན་སྤྲད་པས། ཡུམ་གྱི་དུང་མདངས་ཐོ་རངས་ཁ་ནས་སྐུ་ཁམས་བསྙེལ། ཉིན་མོ་ཧ་ཅང་ཐུ་བ་མ་བྱུང་པས་ཐུགས་དམ་སད་དུ་འགྲོ་བརྡ་མ་འབུལ་གསུང་འཐེན་པ་ཡིན་ཀྱང།
རྒོངས་ཕྱོངས་མན་ཇེ་ལོད་ལ་སོང། ད་ལྟ་འཚོ་བྱེད་པ་རྣམས་ཕྱག་རྩ་ཡང་མི་འདུག་ཟེར། ཆིབས་ཁྱེར་སྤྱན་འདྲེན་ལ་ཡོངས་པ་ཡིན། མྱུར་དུ་མ་ཕེབས་ན་ཞལ་མི་མཇལ་བ་ཡོད་ཟེར་རྩབ་རྩོབ་འདུག་པ་ལ།
ངས་རིངས་ན་སློད་ཡིན། ཇ་ཅིག་འཐུངས་བྱས་བསྐོལ་བས། དགེ་སློང་རྣམ་པ་ཡང་ད་ཕེབས་པ་དྲག། གལ་སྲིད་ཡུམ་སྲས་མ་མཇལ་ན་ཇ་འཐུང་གིན་བཞུགས་ཟེར་གཏམ་ཡང་ངན་ཟེར་བ་ལ།
རྨོངས་པ་ཁྱེད་ལ་ཅི་ལབ་ཀྱང་གོ་རིག་མི་འདུག། ང་ཇ་མ་འཐུངས་པའི་མི་འགྲོ། སྡུག་བསྔལ་ཡོད་ན་ད་གཟོད་གྱིས་བྱས་པའི་རིན་ལ་ཇ་ཐོན་བྱུང། དེ་ནས་སྙུར་ཕྱིན་པས་རྣམ་རྒྱལ་གྱི་གཟིམས་ཆུང་དེ་ན་འདུག།
ཁོང་རྣམ་པ་ཕེབས་པའི་དུས་མ་བྱུང་ཟེར་ཁ་ཤུ་ཤུ་བྱེད་ཀྱི་འདུག། ངས་ཡུམ་གྱི་དབུ་བསྔས་དེར་བསྡད་སྒྲོན་མེ་བཏེགས་བལྟས་པས་ཞལ་རས་སེར་ཡལ་པ་ཅིག་འདུག། སྙིང་ན་སྐམ་པ་ཅིག་བྱུང་རྗེས།
ལག་པ་བསྐྱངས་ཐུགས་ཀར་བཞག་པས་ཐུགས་ཕིར་ཕིར་འདུག། དེ་ནི་གུའི་བརྒྱུད་འདེབས་གདངས་མ་ཞིག་སྐད་གཟེངས་ཕྱུང་སྟེ་གྱེར་བས། ཕྱི་ན་ཡོད་པ་ཀུན་ད་འཕོ་བ་བཏབ་པ་ཡིན་ཟེར་ངུ་ཅིའི་བེར་ལངས། ལུང་པ་ཀུན་ཏུ་གྲོང་པར་

ཐག་བཅད། དགེ་སློང་རྣམ་པས་ངེད་ཀྱི་ཚིག་ལ་བདེན་ཟེར་བཅས། ད་ལོ་ཁག་ལེན་བྱས་པས་ཐམས་ཅད་ཀྱིས་ཁྲེལ་ཁྲེལ་བྱེད། མི་ཤི་བ་ལོངས་ན་གྲུབ་ཐོབ་རང་དུ་འདུག་ཟེར་འཕྱ་དམོག་གཏོང་བ་བྱུང། དེར་རྒྱུད་འདེབས་ཚར་ཙམ་ལ་ཡུམ་ཉིད་དབུ་བཏེག།
ངེད་ལ་གཟིགས་ནས་བུ་ཆོས་རྗེ་ཕེབས་སམ་གསུངས། ཞལ་འཛུམ་དང་བཅས་སྐུ་ལང་ཚོ་ཁྱད་པར་དུ་འཕགས་པ་རང་གི་རྣམ་པ་ཅིག་སྟོན་པ་མཛད་བྱུང་བས་སྐབས་དེར་ཡང་རྨི་ལམ་ལ་ངེས་ཤེས་ལྷུག་པར་སྐྱེས།
དེར་སུ་མེད་པའི་དབེན་པ་ཞིག་ལ་སྔར་ལོ་ཆེན་དྲུང་ནས་ད་བར་གྱི་ལྟས་རིམ་པར་བྱུང་བ་སྙན་དུ་བཏབ། ངེད་བུ་རྣམས་ལས་ཕྱི་ཐག་བསྲིངས། ཡུན་རིང་དུ་བཞུགས་པའི་ཐུགས་མདུན་མཛད་དགོས་ཞུས་པས།
སེམས་ཅན་སྐྱེ་འཆི་ལ་རང་དབང་ག་ལ་ཡོད། ཁོ་མོ་མ་ལ་བཟང། ཁྱེད་ལྟ་བུའི་སྐྱེས་བུ་དམ་པ་ལ་ཡང་འཁྲུངས། ད་སྐྱེ་བ་དང་ཚེ་རབས་སུ་ཐུགས་རྗེས་མི་འདོར་བ་ཞུ་གསུང་ཕྱག་ཐལ་མོ་སྦྱར།
དབུ་མདུད་པ་དང་བཅས་བཀའ་སྩལ་འབྱོན་གྱི་འདུག་པ་ལ། ངེད་རང་བླ་ལྷག་གི་ཡིད་ཆེས་སྙིང་ཁོང་ནས་སྐྱེས། སླར་ཐུགས་རྗེས་ཁྱེད་ཀྱིས་འཛིན་དགོས་པ་འདུག། ད་ལན་ཡང་སྐུ་ཁམས་བརྟས་པའི་ལེགས་ཚོགས་སྤེལ་དགོས་ལགས་ཞུས་པས།
དེ་ནུབ་རང་ལ་ནང་སྦྱར་དུ་སྐུ་ཁམས་ལྷག་པར་བདེ་བ། སྔར་ལས་ཀྱང་སྐུ་ཁམས་བཟང་བ་བྱུང་ཡང། ཟླ་གཅིག་གི་བར་སྐུ་ཁམས་བཅད་བྱ་མ་ཞིག་པ་འཚོ་བྱེད་རྣམས་ཀྱིས་ཡིད་གསོ་བའི་བྱུག་པ་རེ་ཙམ་བཞེས་ཤིང།
བདག་ལ་སྔར་ནི་གུའི་ཁྲིད་གཉིས་ཙམ་ཐོབ་པ་ད་དུང་ནན་ཆགས་ཆེ་བའི་ཞིབ་ལེན་བྱས་པ་ཞིག་དགོས་གསུང། དབུ་བཙུགས། ཡང་བཀའ་ལས་ཁོང་རྣམ་པ་ངེད་ལ་ཀུན་རིག་དང་མི་འཁྲུགས་པའི་དབང་འདྲ་

ཡང་ཞུས་ཟེར་གྱི་འདུག་ཀྱང། བུ་ཁྱེད་འདྲ་སྐྱེས་ནས་མ་དམྱལ་བར་བཏང་ན་ངོ་ཚ་སྙམ་པའི་ཐུགས་ཀྱི་བརྗེད་བསོ་ལ་མི་ཞུ་གསུང་ཞལ་འཛུམ་འཛུམ་གནང་གིན་འདུག། དེར་ཚེ་དབང། སྒྲོལ་དཀར། ཆོས་སྐྱོང་གི་གཏོར་དབང་སོགས་ཉིན་རེར་བཞིན་མ་ཆག་པར།
ནི་གུའི་ཟབ་ཁྲིད་ཀྱང་རྫོགས་པར་ཕུལ་བའི་མཐར། ག་ཎ་ཙཀྲའི་པུ་ཛའི་གཙོ་མོ་ཡུམ་ཆེན་མོ་ཉིད་ལ་བློས་དམིགས། རྡོ་རྗེ་རྣལ་འབྱོར་མའི་ཚོགས་མཆོད་རྒྱས་པར་བགྱིས་པ།
རང་ངོའི་བཟའ་བཏུང་ལོངས་སྤྱོད། སྙན་གྲགས་བདེ་སྐྱིད་གཞན་དོན་ཕྲིན་ལས་ཐམས་ཅད་ཀྱི་རྟེན་འབྲེལ་དོ་ཁོ་ནས་འགྲིག་ཅིང། དེར་ཡུམ་སྲས་ཐུགས་ཕབ་པའི་འདས་མ་འོངས་ཀྱི་བྱུང་ཚུལ། སླད་ནས་ཀྱི་སྨོན་ལམ་དུ་མ་ཡང་ཕན་ཚུན་སྙིང་ཐག་པ་ནས་བགྱིས་ཏེ།
ངེད་སྔར་གྱི་མཎ་བསྐུལ་ཡུལ་ཁ་ཁ་སོ་སོར་བཙུགས་པ་རྣམས་ལ་ནན་ཅག་བགྱི་བའི་བསམ་པས། དེ་ལོ་ཡང་སྣེ་ཤང་ཡུལ་པོ་ཆེར་ཕྱིན། ས་རོང་ལམ་འཕྲང་དོག་པས་དཔོན་སློབ་ཀུན་ལྷག་པར་སྦྱོང་བར་བྱུང་ཀྱང།
བླ་མའི་བཀའ་བསྒྲུབ་པ་ཡིན་སྙམ་བློས་ལོངས་པར་བྱས། དེར་རོང་ཕྱོགས་ཀྱི་འགྲོ་བ་ཕལ་མོ་ཆེའི་སར་ཡི་གེ་དྲུག་པའི་ཆོས་ཀྱིས་ཁྱབ། དེ་དུས་སྡོད་ས་བདེ་རྩ་བརྒྱད་ཀྱི་ཐང་ཡངས་ཤིང་གཅིག་གི་གནས་དེའི་དྲུང་རང་དུ་ཆོས་ཁྲི་བརྩིགས།
ཉིན་མཚན་ཁོར་མོར་ཟླ་གཅིག་ཙམ། ཁྲིད་གཅིག་མཇུག་གཅིག་གིས་སྦྲེལ་བའི་ཁྲི་ཐོག་དེ་རང་དུ་ནི་གུ་ཚར་བཅུ་གསུམ་བཏུད་རྗེས།
སླར་ཟར་ཕྱོགས་ཀྱི་ཡུལ་ཁ་ཐ་དད་དུ་ན་ནིང་སྤེལ་བའི་མ་ཎི་དུང་འགྱུར་སོང་བ་རྣམས་ལ་བསྔོ་བའི་རྒྱས་འདེབས་དང། ད་དུང་འཇུག་མི་རྣམས་ལ་ནས་ཀྱི་སྟེར་སྦྱིན་སོགས་སྐུལ་ཅག་འཐེམས་པའི་མཐེབ་རྫིས།
སོབ་དང་བརྫུན་མ་འདྲེས་པའི་ངེས་གསལ་ལ་

བཏབ། སླར་དུང་འགྱུར་འཇུག་མི་དྲུག་བདུན་ཙམ་གསར་འཕེལ་བྱུང་འཚམས། བར་ཚིགས། ཤར་རིའི་ཡུལ་གསུམ་སོགས་སྔར་མ་ཕྱིན་པའི་ས་དེ་རྣམས་སུ་མཎ་བསྐུལ་ཁོ་ནའི་འགྲོ་དོན་ལ་རྐང་གཏད་ནས་རང་རང་སོའི་འདོད་པ་ལྟར་དབང་ལུང་མན་ངག།
དཔོན་ས་ཡབ་ཡུམ་དྲུང་དུ་ཁྲལ་འཆག་ཞུ་བ་སོགས་སྣེ་སྦྱོར་གང་ལེགས་ཀྱིས་ཡིད་དྲངས་པས། མགུ་བ་ལྷག་པར་སྐྱེས། དུང་འགྱུར་འཇུག་མི་བཅུ་གསུམ་ལྷག་ཙམ་དང། སྲོད་ཐོ་རངས་ཡུལ་གྱི་རྒན་གཞོན་རྣམས་མགྲིན་གཅིག་པར་མ་ཎི་བཞི་ཐུན་རེ་ཙམ་བསྒྲོང་བའི་དགེ་རྩ་གཏན་པར་ཚུགས།
རང་གི་དངོས་སུ་མ་སླེབས་པའི་ཏང་སྐྱ་སོགས་ཡུལ་ཆུང་འགའ་རེར་མོས་ལྡན་གྱི་སློབ་མ་དྲུང་པ་དགེ་སློང་མཆོག་ལྡན་པ་སོགས་ལ་དགེ་བསྐུལ་བགྱིས་ནས།
མ་ཎི་དུང་འགྱུར་བརྒྱད་ཙམ་ལེན་མི་འབྱུང་འདུག། དེ་ནས་ཨ་མ་དྲན་པའི་གདུང་ཤུགས་ཀྱིས་བསྐུལ། ཡང་རྣམ་རྒྱལ་དུ་ཡུམ་དྲུང་ཞག་ལྔ་དྲུག་ངལ་བསོ་བསྟེན་ཞིང།
དབང་ལུང་ཕྲན་བུ་འབུལ་བ་དང། ཡིད་འདྲེས་པའི་གླེང་མོ་སེམས་ཚིམ་པ་མང་དུ་བྱུང་རྗེས། སྐྱེ་ཡུལ་གློ་བོ་རང་དེ། སྔོན་རྒྱལ་པོ་གེ་སར་གྱིས་བཏུལ་བའི་བདུད་གྱ་རྒྱུའི་ཡུལ་ཡིན་པར་གྲགས་པ་དོན་ལ་གནས་པར་འདུག།
དམ་པའི་ཆོས་ལ་སོལ་ཕྱེ་ལས་གནག་པའི་བློ་དྲག་ཞན་ཡོངས་ལ་ཆེ་ཆུང་མེད་པར་ཁྱབ་འདུག་པས། ཆོས་ཁྱད་སྒོ་བཏུན་སྒྲུབ་མཆོད་རེ་ཙམ་གྱི་ཞབས་ཏོག་འཇིག་རྟེན་ལས་སྣང་གི་འགྲན་དཔེ་ལ་དམིགས་སྒྲུབ་པ་མ་གཏོགས་ལྷ་ཆོས་གཙང་མ་འདྲེས་མེད་ལ་སྣང་ཕུག་ཀྱང་འདྲེན་པར་མི་ནུས་འདུག་པ་ནས།
ཡང་དོལ་ཕྱོགས་ཀྱི་ཡུལ་རྣམས་སུ་མན་བསྐུལ་ལ་ཕྱིན། འཚོ་བ་སོ་སོའི་མི་དཔོན་རྒན་པ་རྣམས་ལ་སྟེར་སྦྱིན་ཡང་དག་པས་སེམས་ཁྲིད་དེ་མ་

ཎི་ཡུལ་ཀུན་ཏུ་ཁྱབ་པའི་འཁྲུལ་ཆེ་བ་བློ་ཡུལ་ལས་འདས་པའི་དགེ་ཚོགས་འབད་མེད་ལྷུན་གྲུབ་སྤྱི་ཁྱབ་ཏུ་བྱུང་ཞིང། དུང་འགྱུར་ཡང་རི་ཁྲོད་རང་དུ་ཆིག་སྒྲིལ་བྱས། ལྕེ་ཐོག་ནས་འདོན་མི་ཆོས་པ་རྣམ་དག་དཔག་མེད་བྱུང་ནས་ཡིད་བདེ་བསམ་གྱི་མི་ཁྱབ་པ་སྐྱེས།
ཕྱོགས་དེར་བྱུང་བའི་འབུལ་བ་ཐམས་ཅད་ཀྱང་མ་ཎི་བ་ཁོ་ནའི་ཕྱོགས་སུ་ལྷག་མ་ལུས་པ་ཁྱབ་པར་བྱས། དྲུང་བ་ལུང་པ། དྲུང་རྣམ་གྲོལ་བ། དྲུང་པ་འབུམ་རམ་པ།
དྲུང་པ་རང་འབྱུང་ས་དང་བཞི་ལ་དོ་དམ་བཅོལ། དོལ་ཕྱོགས་ཀྱི་མ་ཎི་བ་རྣམས་ལ་གྲངས་ཀྱི་གནས་ཕྲ་མོ་ལ་ཡང་སོམ་ཉི་མེད་པའི་ཡིད་ཆེས་པར་ཡོད། དེ་ནས་མོན་ཡུལ་གྱི་ཁ་ཐོད་བར་བོངས་ས་གྲགས་པའི་ཡུལ་དེར་ཕྱིན།
དབྱར་ངོ་དགོན་སར་དུ་བསྡད་ནས། ཆོས་དོན་གཉེར་གྱི་དགེ་འདུན་དད་ལྡན་ཤ་སྟག་ལ་ལམ་འབྲས་ཤིན་ཏུ་རྒྱས་པ་ཞིག་གི་དབུ་བཙུགས་མཚམས། དྲུང་བ་ལུང་པ་སྐུ་མཆེད་ཀྱང་བྱོན་བྱུང།
ས་དེར་ཉིན་མཚན་དུས་དྲུག་འཁོར་མོར་ཆོས་ཀྱི་འདའ་བ་བྱུང་སྟེ། ངེད་རང་གིས་ལམ་འབྲས་གཞུང་ཞིང་དུ་སྔ་ཕྱི་ཐུན་གཉིས་སུ་བཤད་པའི་ཆོས་ཐུན་ཤིན་ཏུ་རིང་བ། བར་བར་ལ་གློ་བུར་དུ་འོངས་པའི་བྱ་བྲལ་གནས་སྐོར་བ་ལམ་འབྲས་མ་ཟིན་པའི་ཆོས་བསྙེགས་པ་ཡུལ་གྱི་རྒན་པ་དུ་མ་ལ་ལམ་འབྲས་རིང་ལ་ནི་གུ་ལན་བཅུ་གཅིག་ཙམ་སོང།
ངེད་དགོས་ཆོས་འཆད་པའི་སྐབས། ཟུར་ཆོས་ལ་བ་ལུང་སྙིང་རྗེའི་ཟླ་བས་ཚོགས་པ་སྤྱི་ཁྱབ་ཏུ་མ་གཅིག་ཀ་སོ་མའི་དབང་ལེ་ལྷག་བརྒྱད་མ་དང་བཅས་པ།
རྣམ་གྲོལ་བསྟན་པའི་ཉི་མས་བདེ་མཆོག་ལཱུ་ཨི་པའི་དབང་ལན་གྲངས་དུ་མ། པདྨ་བཀའི་ཐང་ཡིག་གི་ལུང། འབུམ་རམ་པ་ཐོ་རངས་སྐར་ཆེན་པས་གསང་འདུས་མི་བསྐྱོད་པའི་དབང་ཆ་སྦྲེལ་མ་དང་འབྲེལ་

བར་གསང་འདུས་རྣམ་བཤད་ཆེན་མོའི་བཤད་ལུང། བདེ་མཆོག་ནག་པོ་པའི་དབང་ཆ་གཉིས། དར་སྨྱོན་ཧེ་རུ་ཀ་ལས་ཕག་མོ་ཁྲོས་ནག་གི་དབང་ལུང། རང་བྱུང་ཆོས་ཀྱི་རྡོ་རྗེས་བདེ་ཆེན་སྐོར་གསུམ་སོགས་ཁོང་སོ་སོས་ཀྱང་གཅིག་ཐོ་གཅིག་ལ་མ་ཕོག་པར་ཆོས་འཆད་དྲག་ལ་ཡུན་རིང་བ་གནང་ཞིང།
སྐབས་དེར་འབྲི་ཁུང་མཁན་རིན་པོ་ཆེ་མགོན་བཟང་པ་དཔོན་སློབ། སོངས་པ་སྐུ་མཆེད་ཀྱི་གཙོ་མཛད། ལྦ་ལྦ་སོགས་མོན་རྒྱལ་པོའི་མངའ་ཞབས་ནས་འོངས་པའི་ཆེ་དགུ།
རས་གོས་འབའ་ཞིག་གྱོན་པས་ལུང་པའི་སྟོད་སྨད་ཐམས་ཅད་ངང་དཀར་གྱི་ཁྱུས་གངས་པ་ལྟར་དཀར་པོར་མཐོང་བ། ཁྱད་པར་བུད་མེད་ཐམས་ཅད་སྨད་གཡོགས་རས་ཁྲ་བསུལ་བསྒྲིགས་སུ་བྱས་པའི་ཤམ་ཐབས་མཛེས་པས་དཀྲིས།
སྐྲའི་ཚོགས་ལྟག་པར་བཅིངས་པ་ལྷ་མོའི་རྣམ་པ་ཅན་རྐང་ལག་ཐམས་ཅད་གསེར་དངུལ་གྱི་གདུ་བུ་དང། གཡེར་ཁས་རྒྱན་ཏེ། རྒྱང་རིང་པོ་ནས་ཀྱང་སིལ་ཁྲོལ་གྱི་སྒྲ་སྙན་པར་སྒྲོག་པ།
དཀྱིལ་འཁོར་པའི་རིགས་མ་བཅུ་དྲུག་ཀྱང་སྣང་ཆ་འདི་ལྟ་བུ་ཡིན་ནོ་སྙམ་པའི་ཡིད་སྤྱོད་ལྷུག་པར་བསྐྱེད་པའི་དད་འདུས་ཀྱི་སྐྱེ་བོ་དཔག་ཏུ་མེད་པས་དགོན་གནས་ཀྱི་ཕྱོགས་ཐམས་ཅད་ཁྱབ་པ་ན།
ཡི་གེ་དྲུག་པ་ལས་བརྩམས་པའི་ཆོས་ཀྱི་སྒོ་མདོ་སྡེ་ཟ་མ་ཏོག་བཀོད་པའི་རྒྱལ་པོ་ལ་བཤད་ལུང་སྐད་གཉིས་སུ་སྡེབས་ནས་སྐལ་བཟང་གི་གདུལ་བྱ་རྨད་དུ་བྱུང་བ་དེ་དག་གི་རྣ་བའི་ཁུང་བུར་ཞག་བདུན་གྱི་བར་ཉིན་རེ་ལས་ཉིན་རེ་ཆོས་ཐུན་ཇེ་རྒྱས་སུ་སྤེལ་བའི་ཆོས་ཀྱི་གཏམ་རྒྱ་ཆེར་རྙེད་པས།
ཁོང་རང་གི་སྐད་ཀྱིས་འགྲོལ་དེས་ཡིད་ལྷག་པར་རངས་པའི་མགུ་བ་ཐོབ། བྷ་ཌ་གུ་རུ། མཧཱ་པཎྜི་ཏ་ཨ་ཚེ།
ཕ་ལ་ཕ་ལ། ཅེས་བརྗོད་ཅིང། ཤིན་ཏུ་གཙང་སྦྲ་དང་

ལྡན་པའི་བརྟུལ་ཞུགས་འཆང་བ་དེ་དག་རང་དབང་མེད་པའི་དད་པའི་རླབས་གཡོས། ངེད་རང་གི་ལྷམ་གཙུག་ཏུ་ལེན་པ་སོགས་མི་ཕྱེད་པའི་དད་པ་དང་རྒྱུ་འབྲས་ལ་འཁྲུལ་མེད་དུ་ཡིད་ཆེས་པའི་ཡང་དག་པའི་ལྟ་བས་སྐལ་བ་ཁྱད་པར་ཅན་གྱི་རྙེད་པ་དང་བཅས།
ཡི་གེ་དྲུག་མའི་སྒྲ་དི་རི་རི། ཚོང་པ་ནོར་བུའི་གླིང་ནས་རེ་བའི་བསམ་པ་རྫོགས་པ་ལྟར། སླར་རང་གི་ཡུལ་ག་ལ་བ་དེར་ལོག་རྗེས། འབྲི་ཁུང་མཁན་རིན་པོ་ཆེ་དཔོན་སློབ་རྣམས་ལ་ནི་གུའི་མགྱོགས་ཁྲིད།
བདེ་མཆོག་དྲིལ་ནག་གསུམ་གྱི་དབང། གཞན་ཡང་དགོངས་བཞེད་ལྟར་གྱི་འདོད་ཆོས་ལྷུག་པར་ཕུལ། མཁན་ཆེན་པ་ཉིད་ཀྱིས་ཆིག་རྫོགས་ཀྱི་གནས་ལེགས་པར་བཞེས། ཐུགས་དད་མོས་བཅོས་མ་མ་ཡིན་པ་སྔར་ནས་ཀྱང་འདུག་ཅིང།
སླར་ཡང་འཕེལ་ཏེ་གདུང་ཤུགས་ཀྱི་སྤྱན་ཆབ་སེར་ཕྲན་དྲག་པོ་འབབ་པ་ལ་འགྲན་དུ་བཟོད་པའི་རྒྱུན་ཉིན་མཚན་ཁོར་མོར་གཡོ་བ་དང་བཅས་འབྲལ་བར་མི་ཕོད་པའི་ངང་ནས་འབྲི་ཁུང་གི་གདན་ས་ཆེན་པོ་ཉིད་དུ་ཕྱགས་ཐེགས།
ལམ་འབྲས་སོགས་ཆོས་རྣམས་ཀྱང་བར་ཆད་མེད་པར་མཐར་ཕྱིན། མོན་ཕྱོགས་ནས་ཕུལ་བའི་རས་ཆ་སྔོ་དམར། སྨན། མཁར་བའི་ཕོར་གཞོང། ཤིང་འབྲས།
ཁྱད་པར་ཟས་མཆོག་པོས་སུ་སྦྱར་བ་ལྷའི་ཞལ་ཟས་ལ་བསྐྲུན་པར་ནུས་པ་དེ་རྣམས་ཅུང་ཟད་ཀྱང་མ་འབགས་པར། གཟེབ་ཆེ་བ་གཅིག་གི་ནང་དུ་བཀུར་སྟིར་བགྱིས་ནས་བདག་གིར་གཟུང། གཞན་འབུལ་བ་ལོངས་སྤྱོད་ཐམས་ཅད་དེར་འདུས་ཀྱི་དགེ་འདུན་ཀུན་ལ་སྣ་ཅིག་ཀྱང་ཆུད་མ་ཟོས་པར་སྦྱིན་གཏོང་བྱས།
ས་འདིར་སྐྱ་བཙུན་ཁོངས་སུ་མ་ཎི་དུང་འགྱུར་ཉི་ཤུ་རྩ་ལྔ་འཁྲུལ་མེད་ལེན་མི་བྱུང་བ་རྣམས་བླ་མའི་ཐུགས་དགོངས་རྫོགས་པའི་བསྔོ་བ་

དང་སྨོན་ལམ་གྱིས་རྒྱས་ཐོབས་པར་བྱས་ནས་ཕ་ཡུལ་དུ་ལོག། རྣམ་རྒྱལ་དུ་ལམ་མི་འཆག་ལ་ཡུམ་གྱི་དྲུང་དུ་ཕྱིན། གཟེབ་ནང་ན་ཡོད་པའི་དངོས་པོ་ཕྲན་བུ་དེ་རྣམས་ཕྱག་ཏུ་ཐེངས་པ་བྱས། སྔར་ཡུམ་རིན་མོ་ཆེ་དེ་ཉིད་བཞེས་སྤྲོའི་རྣམ་པ་གང་ཡང་ལྗགས་སྟེངས་སུ་མི་རིག་པ་ཡིན་ཡང།
དེར་ངེད་ལ་རྟེན་འབྲེལ་གྱི་གནད་སྒྲིག་པ་ལ་དགོངས་པ་འདྲ། རྣམ་གྲངས་དུ་མའི་བཞེས་སྤྲོ་དེ་རྣམས་ནས་སྣེ་ཚང་རེ་མཆོད་པ་གནང་གི་འདུག་པ་ལ།
འབྲས་བུ་རམ་སྦྲང་རྩི་སོགས་ལས་གྲུབ་པ་སྐུ་སྲིན་ལ་ཕོག་པ་ཡོང་མ་མཆོད་པ་དྲག་ཞུས་པས། བུ་ཆོས་རྗེ་རང་ཡང་ཚོགས་འཁོར་གྱི་སྐབས་ཞལ་དུ་ཅི་གསོལ་ཀྱང་མི་གནོད་འདུག་པ། དེ་དང་ཁྱད་ཅི་ཡོད་གསུངས་བྱུང་བས།
བཟའ་བ་རང་བཞིན་གྱིས་བྱིན་གྱིས་རློབ་ནུས་པའི་མཁའ་འགྲོ་མར་གོ༎ བསྟབ་པ་ཐམས་ཅད་ག་ཎ་ཙ་ཀྲའི་པཱུ་ཛར་འདུག་སྙམ་པའི་ངེས་ཤེས་སྐྱེས། དེ་ལོ་ཇ་ཤིན་ཏུ་དཀོན་པར་འདུག་པས།
བསམ་པ་ལ་ཇ་བཟང་བ་དཔུས་ཚོལ་བྱས། དགུན་པོ་འདི་ཡུམ་གྱི་ཞལ་དུ་ཐོང་ངེས་བྱུང་ན་ཚོགས་ཆེ་བར་འདུག་སྟེ་སྙམ། ང་ད་ལོ་དུས་ཆོས་ཀྱི་ལམ་འབྲས་ཨ་མ་དང་ཐག་ཉེ་བར་འདུག་པས། བྱམས་གླིང་དུ་མཆོད།
ཉི་ཤར་ལ་གསོལ་ཇ་རེ་ཞུར་གཏོང་བ་ཆབ་ནུ་གནང་བའི་བཀའ་དྲིན་སོབ་ལ་དགོངས་ནས་ཅིས་ཀྱང་མཆོད་དགོས་ཅིང། ཇ་ཞོ་གང་ཙམ་འདི་ཡང་སྐབས་དང་བསྟུན་ནས་བཞེས་པ་ཞུ་བྱས་ནས་བྱམས་གླིང་དུ་ཕྱིན། དེ་ཉིན་རང་ལམ་འབྲས་བཙུགས།
ཚོགས་ཆེ་ཞིང་བཤད་པ་མཐའ་ཆོད་ཞིབ་པ་རང་བྱུང་ནའང། དཔྱིད་སོས་མ་དང་འབྲལ་བའི་ཟུག་རྔུའི་ཚེར་མ་རྣོན་པོས་སྙིང་ཕུག། ཉིན་མཚན་ཁོར་མོར་ཨ་མའི་ཞལ་རས་སེམས་ལ་ཝལ་ལེ་བ་དང།
ད་མྱུར་དུ་མི་རྟག་ཡིད་འབྱུང་གི་རང་

མཚན་དེ་མཐོང་ཡོང་སྙམ་པ་ཤ་སྟག་སྐམ་སྐམ་པ་བྱུང། ཟུར་ཆོས་སོགས་དང་དཔེ་བལྟའི་སྤྲོས་པ་ཡང་བཅད། ཐུགས་དམ་ཡང་འདི་ཡིན་རང་མེད་པའི་རྒྱ་ཡན་བྱས་སུ་མི་ཚོར་བའི་ཆོད་ཆོད་ཁོ་ནའི་ངང་ནས་ས་སྐྱ་ར་མ་ཆག་ཙམ་རེ་བྱས།
དེར་ལམ་འབྲས་གྲོལ། བྱ་ལོ་ཟླ་བ་དང་པོའི་དགུ་མཆོད་ཆེན་མོ་ལ་ཆོས་གྲོལ་སྟོན་དང་ལྷན་དུ་ཚོགས་པ་རྣམས་ལ་མར་ཁུ་བྲེ་འགྱེད་ཀྱིས་མཚོན་པའི་བསྙེན་བཀུར་ཟབ་རྒྱས་རང་གི་མར་མེ་བརྒྱ་རྩའི་མཆོད་པ་བཤམས།
བདེ་མཆོག་བླ་མཆོད་ཡིད་འཇུར་བར་བགྱིས་ཏེ། སྔར་གྱི་རྨི་ལམ་གྱི་མཚན་མ་དེ་དག་ལ་དཔྱད་པས་དེ་ལས་མི་འདའ་བར་མཐོང་ནས། དེ་ནུབ་མའི་དྲུང་དུ་ཕྱིན་ཏེ་བསྡད། དེ་སྐབས་ཡུམ་སྐུ་ཁམས་ཤིན་ཏུ་དངས་ཤིང་སྐུ་ཉམས་ཆེ་བ།
གཟི་མདངས་རྒྱས་པ་ཅིག་འདུག། མཇལ་ལ་ཁད་ལ་དགུན་པོ་དེ་ཤིན་ཏུ་ཁམས་བཟང་ཞིང། བུ་ཆོས་རྗེའི་ཆོས་གཎ་རྒྱུན་མི་འཆད་ཐོས་པས་ཡིད་བདེ་བར་བྱུང། ཅེས་ཤིན་ཏུ་དགེས་པའི་རྣམ་པ་སྟོན་གྱི་འདུག།
དེའི་སྲོད་ལ་ཇ་ཉིས་སྦྲེལ་ཙམ་གྱི་རིན་འཕྲོས་གཏམ་ལ། ངེད་རང་བྱིས་པའི་དུས་ཡུམ་རང་གིས་བསྐྱངས་པའི་སྐབས་སྨྲས་པའི་གླེང་བརྗོད་རྣམས་དང། རེས་འགའ་ཡུམ་གྱིས་ཐལ་ཅག་རེ་ཙམ་གནང་བ་ལ་ཤིན་བརྫུན་ཡུན་རིང་པོ་བྱས་ལུགས།
ནུ་མ་སློང་བ་ལ་ངོ་འཚོ་མཁས་པོ་ཡོད་ལུགས་ཀྱི་གནས་ཚུལ་རྣམས་ལྷུག་པར་གསུངས་པས་དེར་འཚོགས་ཐམས་ཅད་བཞད་མོ་དིར་དིར་བྱུང་བའི་རིང།
སེམས་ལ་ད་ཚེ་འདིར་མ་དང་ཕྲད། གླེང་སླང་སྨྲ་བ་དོ་ནུབ་ཁོ་ན་ཡིན་སྙམ་བློ་འདར་ཕྲུག་གེ་བའི་ངང་ནས། བདག་བྱང་ཆུབ་སྙིང་པོ་ལ་མཆིས་ཀྱི་བར་འགྲོ་བ་གང་གི་ལུས་སུ་སྐྱེ་བ་ལེན་ན་ཡང་ཡུམ་འདི་མ་དང།
ང་བུ་ཁོ་ནར་གྱུར་ཅིག་སྙམ་པའི་སྨོན་

ལམ་རེ་རེ་ནས་ཕྲེང་བ་ལ་བཅུག་པའི་འཁྲུལ་མེད་དུ་དེ་རིང་རང་ལ་སྟོང་རྭ་ཅན་ཙམ་སོང། གྲལ་གྲོལ་ནས་ཡབ་ཀྱི་གསེར་འབུམ་དྲུང་ཉལ་དུ་ཕྱིན་མཚམས། ཐུན་གཏོར་སོགས་ཐུགས་དམ་ཆག་མེད་རྣམས་བགྱིས། དེར་གཉིད་གཏན་མ་བྱུང་ཞིང།
བསམ་པ་ངེས་འབྱུང་གིས་དྲངས་པའི་སྔར་གྱི་སྨོན་ལམ་དེ་ཀ་མཚན་རངས་vc: རང་ས?བ་བཏབ། ཉི་རྩེ་ལ་གཟིམས་ཁང་སྟེང་དུ་བཞེས་སྤྲོ་གཟབ་དགུ་བཤམས་པའི་གདན་གཅིག་དེ་གནང་བྱུང་བ་ལ།
མས་ལག་བདར་ནས་བྱིན་པའི་ཟ་མའི་ཇེས་མ་འདི་རང་ཡིན་བསམ་དཀོན་པའི་འདུ་ཤེས་ཀྱིས་ཚིམ་པར་བཟས། ཇ་སྦྱོ་སྦྲེལ་གྱི་རིན། མདང་གི་འཕྲོས། ངེས་བྱིས་པའི་སྐབས་ཀྱི་གླེང་བླངས་མང་པོ་གསུངས་པའི་མཐར།
ཁོ་མོ་སྐལ་བ་བཟང། དེ་འདྲའི་བྱིས་ཆུང་ཅིག་བསྐྱངས་པ་ལ། ད་མིག་གིས་མཐོང་བར་སེམས་ཅན་ཡོངས་ཀྱི་སྐྱབས་མགོན་ཆེན་པོ་ཅིག་བྱུང་གསུང་སྤྱན་ཆབ་ཉིལ་མཛད་བྱུང་བས། རེ་ཤིག་ལས་སྣང་གི་འཆར་སྒོ་འགགས་པའི་དྲན་མེད་ལྟ་བུ་ཅིག་བྱུང་རྗེས།
ཕྱག་གསེར་ཞོ་གང་ཡུམ་གྱི་ཕྱག་ཏུ་ཕུལ་ནས། ཕྱག་དེ་ཉིད་བདག་རང་གི་སྙིང་གི་ཐད་དུ་བཞག་སྟེ། མདངས་ནུབ་ཀྱི་སྨོན་ལམ་གཅིག་པུ་དེ་ལན་གསུམ་སྙིང་ཐག་པས་བཏབ།
དེ་དེ་བཞིན་དུ་འགྲུབ་པའི་མཚན་མ་བརྟན་པོ་ཡང་ཤར། སྡུག་བསྔལ་ཡུལ་ཕུད། སྐྱེ་འཆིའི་འཚང་སྡིབ། སྒྱུ་མ་ལྟ་བུའི་ཏིང་ངེ་འཛིན་བཟང་པོ་ཁོང་དུ་ཆུད་པའི་སྤོབས་པ་ཁྱད་པར་ཅན། མའི་ཕྱག་སྙིང་ལ་གཏུགས་པའི་རྟེན་འབྲེལ་དེས་བྱུང།
ཚེ་འདིར་མཇལ་བའི་རྗེས་མ་དེ་རང་ལ་བྱས། ཁམས་འདུས་ལེགས་པར་གྲོལ་བའི་ངང་ནས་བྲག་སྟེངས་སུ་ལམ་མི་འཆག་ལ་ཕྱིན། ཆོས་རྗེ་འདར་པ་དཔོན་སློབ་གྲ་ཕོ་མོ་སུམ་ཅུ་ཙམ།
གཞན་དད་འདུས་བསྒོམ་

ཁོ་ན་གཉེར་བདུན་ཅུ་དོན་འདྲེན་ལ་ཤངས་ཆོས་རྒྱས་པ་རང་ཞིག་གི་དབུ་དེ་ཉིན་ཀ་བཙུགས། རྒྱུད་སྡེ་ལྔ་རས་བྲིས་ལ་བརྟེན་པའི་དབང་གི་སྟ་གོན་བྱས་མཚམས། ཟླ་ཆོས་གཅིག་གི་རིན་ཤིན་ཏུ་དམར་བ། ཆོས་ཉན་རིན་རྒད་མོས་བྲག་ཕུག་བཏེག་ཡོང་བ་ཙམ་གྱི་ངང་ལ།
རྩ་བ་ནི་གུའི་ཆོས་དྲུག་དང། གདོང་པོ་ཕྱག་རྒྱ་ཆེན་པོ་གཞུང་ཁྲིད་རྫོགས་པའི་སྐབས་དེར། གནམ་གང་གི་ནུབ་ཚོགས་ཀྱི་འཁོར་ལོ་མ་ད་ན་གཙོ་བོར་གྱུར་བའི་རྒྱ་ཆེ་བ་བསྒྲུབས།
ཆོས་བྲོ་ཉམས་མགུར་བརྗིད་ཆགས་པ། སྤྱིར་ཡང་དེ་སྐབས་ཀྱི་ཚོགས་བྱུང་རེས་ལ་བྱས་ཤིང། ཁྱད་པར་དེ་ནུབ་ཡུན་རིངས་སྤྲོ་ཞིང་དང་ཆགས་པ་བྱས་མཚམས་ཚོགས་ལྷག་དོར། བྱིན་པ་ཕུག་འོག་ཏུ་ཉལ་དུ་སོང།
རྒྱུན་ལྡན་གྱི་དགེ་སློང་རྣམ་པ་ལ་ད་དུང་རང་རེ་ཇ་སྐོལ་ཨེན་ཙམ་བཞུགས་བྱས། ཇ་ཤིན་ཏུ་བཟང་བ་ཞིག་བསྐོལ་རིན། ངེད་རང་གིས་ཀྱང་ཇ་ཁང་དུ་ཕྱིན་པའི་འཕྲོས་གཏམ་ལ། ཁོང་རྣམ་པ་ན་རེ།
ན་ནིང་ཡུམ་སྙུང་སྐབས་ནས་ཁ་སང་ཟླ་བ་སྔ་མའི་གནམ་གང་ལ་ཡུམ་སྲས་མ་མཇལ་བར། ངེད་རྣམ་པའི་མཐོང་སྣང་ལ་ཡང་ཐུགས་སྐྱོ་ཤས་ཀྱི་རྣམ་པ་ཆེ་ཞིང། སྔར་དང་མི་འདྲ་བའི་སྐུ་གཟི་མདངས་ངན་པར་འདུག་པས།
ལུང་བསྟན་དེའི་སྟེང་དུ་འབབ་པར་འདུག་སྙམ་པའི་ཡིད་མི་བདེ་བར་བྱུང་ཡང། ཡུམ་དང་མཇལ་མན་གྱི་ཟླ་ཆོས་གཅིག་པོ་འདིའི་རིན་སྐུ་གཟི་མདངས་ཤིན་ཏུ་རྒྱས་ཤིང་ཐུགས་སྤྲོ་བའི་ཚུལ་བསྟན་བྱུང་བ་འདིས་ད་བར་ཆད་དེ་བཟློག་པ་ཡིན་ནམ་སྙམ།
ངེད་རྣམས་བློ་གཏིང་ནས་བདེ་བའི་བག་ཕེབས་པ་བྱུང་ཟེར་གྱི་འདུག་པ་ལ། ངས་རྨོངས་པ་ཧ་རེ་ལོང་ཚོ། མ་དྲིན་ཅན་དང་འདྲལ་བའི་སྡུག་བསྔལ་གྱི་ཁྲེལ་གཞུང་དགོས་སྐལ་ལོ་གཅིག་ཧྲིལ་ཁུར་བ་ཁྱེད་

རང་ཆོས་ཤེས་པ་དེ་ཡིན། ད་སྡུག་བསྔལ་བྱས་པས་ཅི་ལ་ཕན། ཁྱེད་བློ་བདེ་བ་ཚོ་ལ་ཞག་བདུན་བརྒྱད་ནས་ཡང་བློ་མི་བདེ་བའི་རེས་འབབ་ལས་ཆེ། དེ་དུས་ཁའི་སྡུག་བསྔལ་མན་ན་ངེད་མ་བུའི་ཆོས་འཇིག་རྟེན་གྱི་དམ་ཚིག་དང་ཁྲེལ་བསམ་པའི་ཁུར་མི་ཆུང་བ་རེའི་གོ་ཆ་གྱིས་བྱས་རང་ཤོང་གི་སྤྱིལ་བུར་ཉལ་དུ་ཕྱིན།
ཚེས་གཅིག་མན་ཚོགས་པ་བྱིན་གྱིས་ཆོས་མཚམས་བྱས། དྲུང་པ་འདར་པ་རང་ལ་ཆོས་བཤམ་ཞག་བདུན་གྱི་རིང་དབང་ལུང་མ་ལུས་པ་ཉིན་མཚན་ཁ་བསྒྲགས་ནས་རྫོགས་པར་ཕུལ་རྗེས།
ཟླ་བ་གསུམ་པའི་ཚེས་བཞི་མན་ཡུམ་རིན་པོ་ཆེ་སྙན་གོང་ཅུང་ཟད་བསྙུང་བའི་ཚུལ་བསྟན་ནས་ཚེས་བདུན་གྱི་མཚན་ཕྱེད་ཙམ་ལ། དགུང་ལོ་ལྔ་བཅུ་ང་གསུམ་སྟེངདུ་རང་གནས་མཁའ་ལ་སྤྱོད་པའི་གནས་ག་ལ་བ་དེར་ཡོངས་སུ་བཞུད་དེ།
བདག་དང་མ་མཇལ་ནའང། སྔར་གྱི་སྨོན་ལམ་དེ་ཡི་གེར་བྲིས་པའི་ཐོ་ཅིག་ཕུལ་བ་སྤྱན་གྱིས་ལན་གསུམ་གཟིགས། ཐུགས་ཀར་སྟུག་སྟུག་པ་ལན་གསུམ་གནང་རྗེས་ཡི་གེ་སྙན་གོང་དུ་བཅུག་སྐུ་གཞོགས་གཡས་ཕབ་འཕྲལ་རང་གྲོངས་འདུག་པ་བརྫུན་མེད་ཞབས་འབྲིང་པ་རྣམས་ཀྱིས་ངེས་གསལ་དུ་མཐོང།
དེ་སྔར་གྱི་བཀའ་ལུང་ཡོད་པས་ཀུན་རིག་མི་འཁྲུགས་པ་སོགས་ཀྱི་ཆོ་གའི་སྒོ་ནས་སྡིག་སྦྱོང་གི་རྣམ་པ་ནི་མི་དགོས་པར་ཐག་ཆོད།
རྡོ་རྗེ་རྣལ་འབྱོར་མའི་བསྒྲུབ་མཆོད་ལ་བརྟེན་གསོལ་འདེབས་ཀྱི་ཐུགས་དམ་བསྐུལ། སྔར་དེ་དང་མཇལ་སྟབས་རྣམ་རྒྱལ་ཁོ་ནར་བཞུགས་པ་ཡིན་ཡང།
གཤེགས་པ་ངེད་སྐྱེས་པའི་ཕ་ཁྱིམ་རྙིང་པ་དེར་གནང་འདུག་པ། ཁོ་བོ་རང་ལོ་ཉེར་ལྔ་མན་སྐྱེས་ཁྱིམ་གྱི་ཕྱི་ཐེམ་ལ་གོམ་པ་མི་འཇོག་པའི་དམ་བཅའ་ཡོད་པས་གདུང་མཇལ་ལ་མ་ཕྱིན།
ཡུམ་ཉིད་ཀྱི་སྐུ་རྒྱན་གསེར་གཡུ་མུ་

ཏིག་བྱི་རུ་སྤོས་ཤེས་སྒམ་དོ་ངེད་ཡོད་སར་ཁྱེར་བྱུང་ནས། འདི་དག་ལ་གཟིགས་གཤེགས་རྫོངས་སོགས་གང་བབ་ཀྱི་བཀའ་ཞལ་གནང་བ་ཞུ་ཟེར་བ་ལ། ང་མིག་ཀྱང་མི་བལྟ། ང་ལ་ནི་ཞེ་ནས་ས་རྡོ་དང་ཁྱད་མེད། སྔར་སྲོལ་མི་འདུག་ཀྱང།
ཨ་མའི་སྐྱེ་ས་གུ་གེ་ཡིན་པས་ཐོག་མའི་བློ་མཆོད་ཀྱི་འབྲེལ་སྟབས་བཀྲ་ཤིས་ལྷུན་པོར་མང་ཇ་ཅིག་བསྐོལ། ང་ལ་ཨ་མའི་དྲན་སོར་དབུ་སྐྲ་སྒམ་ན་འདུག་ཟེར་བ་དེ་རྣམས་བཀུར། གཞན་ཁྱེད་རང་ཚོ་གྲོས་གྱིས་ལ་རྗེས་ན་ཡོད་པ་ལ་གཏམ་མི་ངན་ཅིང།
ཡུམ་རིན་པོ་ཆེའི་སྐུ་ཡོགས་མི་ཡོང་བའི་དགོངས་རྫོགས་ཅི་འགྲུབ་པ་གྱིས་བྱས་ནས། དངོས་པོ་བཟང་ངན་སྣ་ཅིག་ལ་ཡང་མཐོང་ཐོས་རེག་གསུམ་གྱི་དྲི་མས་མ་གོས་པའི་དཔང་དྲི་མེད་གཟིགས་པའི་སྤྱན་ལྡན་རྣམས་དང།
དེ་དུས་ཀྱི་དགྲ་གཉེན་གྲོགས་གསུམ་ཐམས་ཅད་ལ་གསལ་མེར་ཡོད། དེ་ལྟར་དགུང་ཞག་མ་རྫོགས་བར་ཁོང་རྣམ་པས་ཀྱང་ངེད་བསམ་པའི་དགོངས་རྫོགས་རང་ངོ་བོ་ཤིན་ཏུ་སྙིང་ནོན་ས་བསྒྲུབས་ཤིང།
སྐུ་གདུང་དྲུང་དུ། དྲུང་པ་ཆོས་རྗེ་པའི་ཕྱག་ཚར་གྱི་ཞལ་སློབ་གཅིག་པུ་པ་དགེ་སློང་ཀུན་དགའ་མཆོག་ལྡན་པས་གཙོ་མཛད་བཞི་སྡེ་ལ་བསྙེན་བསྐུར་འབུལ་བ་ཐམས་ཅད་དང་རང་གིས་བྱས།
ལོ་མཆོད་དུས་ངེད་བྱང་བཀྲ་དུམ་དུ་ཚ་རོང་ཆོས་རྗེས་དབུས་གཙང་འཁོར་ནས་འབོད་མི་རྐང་གཙུགས་གནང། དཔོན་སློབ་མཐར་རྒྱས། བྱང་དགོན་ཐ་དད་ནས་འདུས་པའི་ཚོགས་སྔར་གྱི་ལམ་འབྲས་དུས་ཀྱི་མི་གྲངས་གཉིས་སྡོམས་པ་ཙམ་ལ་ལམ་འབྲས་རྗེས་མ་དེ་འཆད་ཀྱི་ཡོད་པས་དེར་བཞུགས་ཀྱི་ཚོགས་པ་ཐམས་ཅད་ལ་མར་ཁུ་བྲེ་འགྱེད་ཀྱིས་མཚོན་པའི་བསྙེན་བསྐུར།
ཆོས་རྗེ་རྣམ་པ་ལ་བསྔོ་རྟེན་གསེར་ཞོ་རེ་རེ།
ཚོགས་པ་བྱིན་ལ་

ནས་འགྱེད་དང་བཅས་བསྒྲུབས་ཤིང། སྐྱེས་ཡུལ་དུ་ཡང་མར་ཞོ་བཅུ་གཉིས། ཐུད་ཞོ་གང། ཕྱག་གསེར་སྲང་གང་སོགས་མའི་ནུབ་ཚབ་ལ་དམིགས་པའི་འབུལ་སྐྱེལ་ཡང་དག་པ་བཏང། དུས་མཆོད་བཟང་དཔེ་ལ་འཁྱེར་བ་རང་བྱུང་ཞིང།
མདོར་ན་ད་ལྟ་ཚེ་འདིའི་བསྐྱེད་མ་ལ་ཡང་དྲིན་ལན་དུ་སླད་འདོད་མེད་པའི་སེམས་ཅན་ཐམས་ཅད་བྱང་ཆུབ་ལ་འགོད་པར་ཞལ་གྱིས་འཆེས་པའི་ཐེག་པ་ཆེན་པོ་པ་རྣམས་ལ་བདག་བཅོས་མ་མ་ཡིན་པའི་ཞེ་ཁྲེལ་གཏིང་ནས་སྐྱེས་སོ༎དེ་ལྟར་དུ་བྲན་ཐོན་པ་དང་ལྷན་དུ་ལམ་འབྲས་ཀྱང་གྲོལ།
ཁྱི་ལོ་དེ་ཉིདདྲུང་པ་ཆོས་རྗེ་བདེ་བར་གཤེགས་ནས། ལོ་བསྐོར་གཅིག་སོང་བའི་ལོ་དུས་ཡིན་པས། དེ་ལ་དམིགས་པའི་དགེ་བ་འགྲུབ་ཆེ་བ་གཅིག་བྱུང་ན་སྙམ་ཕུ་ཕག་དགོན་པར་ཕྱིན།
སྔར་གྱི་དཀྱིལ་འཁོར་ལྔའི་སྟེང་དུ། ཆོས་རྗེ་སྐུ་མཆེད་པས་གཙོ་མཛད། ཤར་ཕྱོགས་ནས་བྱོན་པའི་དགེ་བཤེས་གསར་པ་ཤ་སྟག་རྣམས་ཀྱིས་བདེ་བར་གཤེགས་པ་བརྒྱད་ཀྱི་ཐུགས་རྗེ་བསྐུལ་བ་སྨན་བླའི་མདོ་མཆོད།
ངེད་རང་གི་རྒྱུན་ལྡན་གྱི་གྲོགས་དགེ་སློང་རྣམ་པས་མི་འཁྲུགས་པ་ལྷ་དགུའི་སྒྲུབ་མཆོད་དང་བཅས་པའི་དཀྱིལ་འཁོར་བདུན་ཞལ་འབྱེད་པའི་ཆོག་བསྒྲིགས་ཕྱག་ལེན་འཛུབ་འཁྲིད་རྣམས་ནན་ཆགས་སུ་བྱས་རྗེས།
ས་གའི་ཚེས་བཅུ་ལ་དཀྱིལ་འཁོར་སོ་སོའི་ཐིག་བཏབ་ནས་ཉེར་ལྔའི་བར་དཀྱིལ་འཁོར་རེ་རེའི་མཐར་ཡང་གཙང་ཞིང་དག་པའི་མར་མེ་ལྷ་བཤོས་བཟང་ཞིང་གྱ་ནོམ་པ།
ཁྱད་པར་དྲུང་བཙུན་པས་གཙོ་མཛད། དྲུང་པ་ཆོས་རྗེ་ཉིད་ཀྱི་ཞབས་འབྲིང་རྒྱུན་དུ་བསྟེན་པའི་གཟིམས་གསོལ་རྙིང་པ་འགས་གདུང་རྟེན་དྲུང་མར་མེའི་ཕྲེང་བ་རྒྱ་ཆེ་བ་གསྟོ་བོར་བཤམས་པའི་མཆོད་པ་རྣམ་གྲངས་དཔག་མེད་དུས་

གསུམ་དུ་གོ་བརྗེ་བ་ཐུན་བཞིར་བཅད་པའི་བླ་མ་མཆོད་པ་དང་འབྲེལ་བར་གསེར་གྱི་མཎྜལ་འབུལ་བ་ཉིད་ཆིག་དྲིལ་དུ་གནང། དེ་སྐབས་ལྷ་ཁང་ཐམས་ཅད་དུ་ཉིན་རེ་བཞིན་རྟེན་གསུམ་ཡོངས་ལ་བྱི་དོར་སྔོན་དུ་འགྲོ་བའི་མར་མེའི་སྡོང་བུ་གཉའ་ཤིང་གི་ཁྱོན་དང་མཉམ་པ།
མཚན་མོ་ཡང་ཉིན་མོ་ལྟར་གསལ་བར་བྱེད་པའི་མུན་བསེལ་གྱི་མཆོད་པ་འཁོར་མ་རྒྱང་རིང་པོ་ནས་ངད་ལྡང་བའི་སྤོས་ཀྱི་དུད་སྤྲིན་མཐའ་ཡས་པ། ཡོན་ཆབ་ཁ་དོག་སྣ་ཚོགས་སུ་བསྒྱུར་བ་སོགས།
དེའི་རིན་མཆོད་པའི་ཤོམས་ཁོ་ནས་ཉིན་མཚན་འདའ་བར་བྱས་པས། ཤ་ཚའི་ཉེ་སྦྱོར་བ་འགའ་རེས་འདི་ལྟར། དཀྱིལ་འཁོར་ཁ་གྲངས་མང་པོ་དང། ལྷ་ཁང་ཐམས་ཅད་དུ་དཀར་མེ་མཛད་ན་མར་གྱིས་མ་འདང་དོགས་མཆིས་པས།
ལྷ་ཁང་རྣམས་སུ་འབྲུ་མར་འབུལ་བ་གནང་ན་ལེགས་ཟེར། མར་ཁུ་མང་པོ་འདུ་བྱས་འདུག་པ་ལ། ང་མཆོད་ཡུལ་བཀའ་དྲིན་འཁོར་མེད་ཀྱི་བླ་མ་ལ་བྱས། དམིགས་ཡུལ་དྲིན་ཅན་གྱི་མ་ལ་བསམ་པའི་དགེ་རྩ་ལ་ནག་མོ་འབུལ་བ་རྟོག་པ་ཟ་བྱས།
ལྷ་ཁང་མ་ལུས་པའི་སྲང་བ་དོ་ཚུན་སྣུམ་གྱིས་ཡོངས་སུ་ཁྱབ་པའི་ཕྱི་བདར་ཉིན་རེ་བཞིན་ལན་གསུམ་རེ་དད་ལོང་རྣམས་བསྐུལ་ནས་བགྱིས་ཤིང།
དེ་དུས་རྣ་དཔང་མ་ཉམས་པ་ཐམས་ཅད་ལ་བརྡ་འཕྲོད་ངེས་པར། ལན་གཅིག་གཉིས་མ་ཡིན་པ། ཡབ་མེས་ཀྱིས་བཞེངས་པའི་གནས་འདི་རྣམས་ལ་ད་ལྟ་རང་དབང་ཐོབ་དུས་ཞབས་ཏོག་འདི་ལྟར་འབུལ། དེས་བློ་ཁ་ཁེགས།
མཐར་ཐུག་རྒྱ་གར་རྡོ་རྗེ་གདན་མི་རྟག་པའི་སར། ཁྲ་ཆལ་ཆིལ་འདི་ཀུན་ཀྱང་རྟག་པ་དཀའ་བོ་བྱས། གྱང་རིས་རེ་རེ་ལ་འཛུབ་མོ་མ་བཙུགས་པ་མེད་ནའང། གཅེར་མཐོང་དུ་བྱུང་བྱུང་གོ་མཁན་མི་འདུག། སྐབས་དེར་རྣམ་ཐར་བསྟོད་

ཆེན་མཚན་སྤེལ་མིའི་རྩོམ་ཡང་བླ་མའི་རྗེས་དྲན་ལ་བགྱིས། ས་གའི་བཅུ་བདུན་ཉིན་ཚོགས་སུ་བཙུགས་ཤིང། དེ་ཉིན་གང་ཟག་རེ་རེས་ཀྱང་དཀར་མེ་ལྷ་བཤོས་མི་འབུལ་མཁན་མི་འདུག་པས། ནང་ཐམས་ཅད་མཆོད་པའི་ཡོ་བྱད་ཀྱིས་གང་བར་གྱུར་ཏོ༎དེ་ནས་ས་གའི་བཅུ་བདུན་ནུབ༎ཡབ་རྗེ་དབྱིངས་སུ་གཤེགས་པའི་དུས༎རྗེས་དྲན་དགེ་ཚོགས་རབ་སྤེལ་བས༎ཐུན་མོངས་སློབ་མར་བཅས་ཚིམ་ཚེ༎སྐྱ་རེངས་འཆར་ཁའི་སྔ་ལོགས་སུ༎མཆོག་ཏུ་གསལ་བའི་ས་མ་དྷིཿརྨི་ལམ་སྤངས་པའི་མངོན་སུམ་ལ༎བཟང་པོའི་ཁྲི་བཅས་མཐོན་པོའི་སྟན༎དེ་སྟེང་ཕ་ཉིད་བཞུགས་པ་སྙམ༎དཀར་འཇམ་དྭངས་པའི་རང་བཞིན་གྱིས༎ལེགས་བྱས་གཡས་པའི་ཞབས་བརྐྱངས་ནས༎བདག་གི་སྤྱི་བོར་རབ་བཞག་ཏེ༎མཚན་འཛིན་རྟོག་པ་མ་ལུས་པ༎ཞི་བའི་གནས་ལ་འགོད་པར་མཛད༎སྔར་མེད་དབང་གི་ཡེ་ཤེས་ཆེ༎དོན་ཆེན་གསང་བའི་དབུགས་དབྱུང་ཐོབ༎བྱིས་པ་རང་ཉམས་བཞིན་ཡེངས་པ༎ཕ་ཉིད་དག་པའི་དབྱིངས་སུ་བཞུད༎སྣང་བ་ནམ་མཁའི་འཇའ་ལྟར་ཡལ༎དབུགས་འབྱིན་རྙེད་པ་ལྔ་པའོ༎དེ་ལྟར་བྱིན་རླབས་ཀྱི་མཚན་མ་ཁྱད་པར་ཅན་དེས་ཡིད་ལྷག་པར་དྲངས་ནས་སྤྲོ་བ་འཕེལ་ཏེ།
སྔར་ཐང་སྐུར་བྲིས་པ། ལུགས་སུ་བླུག་པ།
ཙན་དན་སོགས་ཤིང་བརྐོས་སུ་བསྒྲུབས་པའི་སྐྲ་ལོ་རེ་བཞིན་རྒྱུན་མ་ཆད་པ། བཞེངས་པའི་མཐའ་བསྟེན་ལ་དམིགས། གསུམ་ཐོག་གི་ངོས་མ་ཚུད་ཙམ་གྱི་རྣམ་ཐར་བྲིས་ཐང་ཆེན་མོ་དེ་ཉིད་བཞེངས་ཤིང། མཆོད་པའི་རྒྱུར་ཟངས་སྟོབས་མི་ཆུང་བའི་གཞི་རྟེན་སྦྱར།
སྤྱིར་ཡུམ་ལ་དམིགས་པའི་རྡོ་རྗེ་རྣལ་འབྱོར་མའི་བྲིས་ཐང་བཅུ། མཁན་རིན་པོ་ཆེའི་

[A:~150]ཐུགས་དགོངས་རྫོགས་ཐབས་ལ་བདེ་མཆོག་ནག་པོ་པའི་གཟབ་བྲིས་བཅུ། རྒྱ་སྒོམ་རི་ཁྲོད་པའི་དགོངས་རྫོགས་ལ་རྒྱུད་སྡེ་ལྔའི་དཀྱིལ་ཐང་ཁྱད་འདོན་བཅུ། རང་གི་ཚེ་སྒྲུབ་ལ་དམིགས་ཚེ་དཔག་མེད་ལྷ་དགུའི་དཀྱིལ་ཐང་བཅུ།
དཀོར་སྦྱོང་ལ་དམིགས་རྡོ་རྗེ་མི་འཁྲུགས་པའི་དཀྱིལ་ཐང་བཅུ་རྣམས་བཞེངས་པའི་འདུན་པ་ཡོད་པ་ཡང་དེ་ལོས་ཡོངས་སུ་རྫོགས་པ་གྲུབ་རྗེས། རོང་ནས་འཁོར་ཏེ། རོང་དུགས་ལ་བརྟེན་པའི་འཁྲུ་ན་འཆི་ངེས་པ་ཅིག་བྱུང་སྐབས།
བསམ་པ་ལ་རྒྱུ་ངོས་རང་སྙིང་ནོན་པའི་བྱ་བ་སྒྲུབ་རྒྱུ་མ་བྱུང་ཡང། ལྷག་བསམ་དག་པའི་དགེ་བ་ལམ་དུ་སོང་འདུག། བསགས་སྦྱང་གི་རྣལ་འབྱོར་སྐབས་རྨི་ལམ་དུ་འཁྲུ་སྐྱུགས་བྱུང་བའི་སྡིག་པ་ཟད་པའི་རྟགས་སུ་བྱེད་ན།
ཨ་ལ་ལ་སྙམ་སྡུག་བསྔལ་དང་ལེན་གྱི་བློ་ཁ་ཙམ་མིན་པའི་རྗེས་དཔག་སྐྱེས། གཏོང་ལེན་གྱི་དམིགས་པ་ཡིད་འཇུར་བ་ཁྲིལ་ཁྲིལ་བས་གཅུན་པས་རྐྱེན་ཐོག་ཏུ་བློ་ཁེལ་པའི་ངེས་ཤེས་ལྷུག་པར་སྐྱེས་ཤིང།
གཞི་ནད་ཕེལ་ཆེ་བ་དེ་རང་གི་སོ་ཕྱུང་ནད་ཁྱེར་ལ་སོང་ནས། ཡང་ཡང་འབོད་མི་ནན་བསྐྱེད་བྱུང་བའི་མདུན་མ་དབུ་ནས་ལེགས་པའི་གནས་ག་ལ་བ་དེར་ཟླ་བ་བཅུ་པའི་བཅུ་བདུན་མཆོད་ཀྱི་ཉན་ནས་ལམ་འབྲས་བཙུགས།
བྱང་དགོན་ཐ་དད་ནས་འདུས་པའི་དགེ་འདུན་བཞི་བརྒྱ་ལོངས་ངེས་ལ་བཤད་པ་མཐའ་ཆོད་ཡང་དག་པའི་ཁུར་བླངས་ཏེ་ཉིན་མཚན་རྒྱུན་མ་ཆད་པར་གསུང་ངག་རིན་པོ་ཆེ་ཉིད་འཆད་པ་ལ་ཆིག་དྲིལ་དུ་བྱས།
ཟུར་ཆོས་ཕྲན་བུ་ཡང་ལམ་འབྲས་རང་མ་གཏོགས་ཆོས་གཞན་གྱི་རྣམ་གཡེངས་རྩ་བ་ནས་དོར། ཆོས་ཐུན་རྒྱུན་རིང་ཤིང་བཤད་ལུང་བབས་ཆགས་པའི་ངང་ནས་སྣང་གསུམ་ལེགས་པར་གྲུབ་རྗེས།
སེམས་བསྐྱེད་ལ་སྐྱེ་བོ་

དད་ཅན་སྟོང་ཕྲག་ཙམ་འདུས་བའི་དབུས་སུ་མར་མེ་གཙོ་བོར་གྱུར་པའི་མཆོད་པ་རྒྱ་ཆེན་པོ་བཤམས། སེམས་བསྐྱེད་ཀྱི་ཆོ་ག་ཡང་དག་པའི་སྒོ་ནས་དེར་འདུས་ཐམས་ཅད་ལ་ཐར་པའི་ས་བོན་ཁྱད་པར་ཅན་སྐྲུན། རྒྱུ་དབང་ཡང་ཆོས་བརྒྱད་དང་འབྲེལ་བའི་དབང་སྐྲུན་དོན་གཉེར་མ་ཡིན་པ་ཆོས་ཉན་པ་ཤ་སྟག་ལ་སྦྱངས་གཞི་སྦྱོང་བྱེད་ལེགས་པར་ངོ་འཕྲོད་པའི་ཐབས་མཁས་ཀྱི་བརྡ་སྦྱོར་རང་བཟོ་དང་མ་འདྲེས་པར་བགྱིས།
དབང་སྐྲུན་པ་རྣམས་ལ་ཚབ་ཟླ་བ་གཅིག་གི་བར་རྣམ་རྒྱལ་འཇོམས་ཀྱིས་སྣ་དྲངས།
ཛཾ་ལ་ནོར་རྒྱུན་མས་མཇུག་སྟེན་པའི་ཟུར་བཀའི་རྗེས་གནང་སུམ་ཅུ་ཉིན་རེ་བཞིན་མ་ཆག་པ་བསྒྲུབས་སྐབས། དབུ་ལེགས་འདུ་ཁང་དུ་ཚོགས་མ་ཤོང་བ།
ལྷ་ཁང་དང་བླ་བྲང་གི་བར་གྱི་ས་སྟོང་དེར་བྱས་པས་བརྒྱད་བརྒྱ་མི་འཆད་ཙམ་བྱུང། དེ་སྐབས་ཚོགས་ཆོས་ཀྱི་སེང་བར་ཀུན་ལ། དད་པ་ཅན་གྱི་སྦྱིན་བདག་མཐའ་ཡས་པའི་རེ་བ་སྐོང་བའི་ཚེ་དབང།
ཀུན་རིག་འདས་པ་ལན་དཔག་ཏུ་མེད་པ་ཆོས་མ་གྲོལ་བར་དེ་སྲིད་ཁོ་ར་ཁོར་ཡུག་ཁོ་ནར་བགྱིད་དགོས་པ་བྱུང་ཞིང། དེར་ཚོགས་ཐམས་ཅད་ཀྱིས་ཡི་གེ་དྲུག་པའི་སྒྲ་རྒྱུན་མི་འཆད་འགྲུས་པའི་དགེ་བ་བརྟན་པ་ཅན་གྱིས་གཞི་ཚུགས།
རང་གཞན་གྱི་སྒོ་ནས་དུང་འགྱུར་ལེན་མི་མང་དུ་བྱུང་བ། སྔ་ཕྱི་རྣམས་སྡོམ་ཞིབ་རྩིས་བྱས་པས་བརྒྱ་དང་བཅུ་གསུམ་ལྷག་ཆད་མེད་པ་འགྲུབ་འདུག་པ་ལ། དུང་ལྔ་ཁ་སྐོང་དུ་བྱས།
བརྒྱ་རྩ་བརྒྱད་པོའི་ཁས་བླངས་གྲུབ་པས་ཡིད་གཏིང་ནས་བདེ། དེར་མཆོག་དཔལ་གྲོགས་མཆེད་གློ་བོ་ནང་དུ་རྐང་བཙུགས་བཏང། གསེར་ཞོ་སུམ་ཅུ་སོ་གསུམ་གྱི་ཇ་ཤིན་ཏུ་བཟང་བ་བསྒྲུབས། ངེད་རང་གི་ཁར་འབྲུ་ཅིག་མ་སོང་བ་བྱས།
སྲོད་

ཐོ་རངས་དགེ་འདུན་ཚོགས་པའི་སྟེང་ནས་ཉི་ཤུ་ཉི་ཤུ་ལ་གསོལ་ཇ་གྲངས། མི་ཚིག་མི་འདྲེའི་ངག་བཅད་ཁོ་ནའི་ཤེར་སྙིང་སྔ་དགོང་གཉིས་ཀ་ལྔ་བཅུ་ང་འདྲེན་རེ་ཆག་མེད་དང། ཚོགས་པ་བྱིན་གྱིས་མདོ་སུམ་ཅུ་སོ་འདྲེན་ཐུགས་ཀྱིས་ལོངས་པ་ཁོ་ན་གནད་ནས།
བླ་མ་དང་དཀོན་མཆོག་གི་ཐུགས་རྗེས་དེར་འདུས་ཐམས་ཅད་ལ་སོ་ན་བ་ཅིག་ཀྱང་མེད་པར་ཆོས་མཐར་ཕྱིན་པའི་ཆོས་ཀྱི་དགའ་སྟོན་ལ་མང་ཇ་བསྙེན་བཀུར་བཟང་བའི་སྟེང་དེར་བཞུགས་ཀུན་ལ་སྤྱི་འགྲོར་ཟངས་སྣོད་ཆུང་མཐའ་ལ་ཡང་ཉག་བཅུ་ལས་གཏན་མི་ཆུང་བའི།
ཁ་གྲངས་བརྒྱ་དགུ་བཅུ་གོ་ལྔ། འབྲས། ནས། ཚྭ། ཆུ་ཕྱེ། གོས་སྣམ་སོགས་དང། དབུ་ལེགས་པའི་དགོན་བཞུགས་ལ་དབྱར་གནས་ཀྱི་དགེ་རྒྱུན་ལ་དམིགས།
གསེར་ཞོ་བཅུ་བདུན། ཚོགས་ཟངས་ཆེ་ངེས་པ་བཞི། གློ་བོ་ནང་དུ་མཁན་རིན་པོ་ཆེའི་གདུང་རྟེན་དྲུང་གསེར་ཞོ་བཅུ་གཉིས། བྱམས་གླིང་དུ་དབྱར་གནས་ཀྱི་རྒྱུར་གསེར་སྲང་གང།
ཕུ་ཕག་ཏུ་བླ་མ་རིན་པོ་ཆེའི་མཆོད་པའི་རྟེན་གསེར་ཞོ་བཅུ་གསུམ་རྣམས་ཕུལ་བ་བསྔོ་བས་རྒྱས་ཐེབས་པར་བྱས་ནས། ཉིན་གཅིག་ངལ་གསོ་བསྟེན་ཏེ་ཟླ་བ་བཅུ་གཉིས་པའི་ཉེར་གཉིས་ལ་ལོ་ཆེན་དྲུང་དུ་མ་ཎི་དུང་ཕྱུར་ཚུད་པའི་བསྔོ་བ་ཞུ་བ་དང།
དུས་འཁོར་དབང་བརྒྱུད་སྔར་གསོལ་བ་བཏབ་པ་ཉིད་ལ་རྐང་གཏད། གསེར་ཞོ་སུམ་ཅུ་སོ་བདུན་གྱི་མཎྜལ་འབུལ་རྒྱུ་ཁྱེར་ནས་འགྲོ་བར་ཆས་པའི་སྐབས། དྲག་ཞན་ཀུན་གྱི་ད་ལོ་དགུན་སོ་གསུང་ཆོས་བབས་ཅན་ཉིན་མཚན་མེད་གནང།
གསོལ་བ་གཏན་མ་སོང་བས་སྐུ་གཟུགས་ཤིན་ཏུ་ངན་པར་འདུག་པ། ད་ནམ་ཟླའི་སྟབས་རི་ཀླུང་ཐམས་ཅད་གངས་ཀྱིས་ཆོད་པ་འདི་འདྲ་ལ་ཕེབས་ན་སྐུ་ཚེའི་བར་

ཆད་དུ་འགྱུར་ངེས་པས། ལོ་ཆེན་པ་ལ་གསེར་འབུལ་དུ་རྟ་པ་གཉིས་སྦྲེལ་དོས་ཆོད་བརྫངས་ཏེ། རེ་ཞིག་སྐུ་ངལ་བསྟེན། སྐུ་མཚམས་དམ་པ་རང་གནང་དགོས་ཟེར། ཐ་དད་ནས་གྲོས་ཐོན་བྱེད་མི་ཤ་སྟག་བྱུང་བ་ལ་གཏན་མ་ཉན་པར།
ཤི་ན་ཡང་དེ་ཀས་བསམ་པ་རྫོགས། ངའི་ཨ་མ་དྲིན་ཅན་དེ་ལ་བཞུགས་དུས་སྒྱུ་ལུས་ཀྱི་ཞབས་ཏོག་ཉི་མ་གཅིག་ཀྱང་མ་འགྲུབ། དབྱིངས་སུ་གཤེགས་མན་དགེ་བ་འདྲ་བྱེད་བློས་བྱས་ཀྱང་རྒྱུ་སོང་གི་སེམས་ཚིམ་པ་མ་བྱུང་པ་ལ།
ད་རེས་ཟང་ཟིང་གི་དངོས་པོ་ཅུང་ཟད་དགྲ་གཉེན་ཡོངས་ཀྱི་དཔང་ཐུབ་པ་ཕྱོགས་འདིར་སྦྱིན་གཏོང་གཟིགས་གསལ་ལ་ཕེབས་པ་འདི་ཡིན་ཅིང། གསེར་གྱི་མཎྜལ་ཨེན་ཙམ་འདི། ད་ལྟ་ཞལ་བཞུགས་ཀྱི་བླ་མ་རྣམས་ནས་ལོ་ཆེན་ལ་ངེད་རང་གིས་ཡིད་བརྟས་པར་ཡོད་པས་ཁོང་གི་ཕྱག་ཏུ་ཐེངས་ནས་མ་དེའི་དོན་དུ་བསྔོ་བས་རྒྱས་ཐེབས་ན་སྙམ་པ་ལས།
འདོད་པ་ལོག་པ་མེད། དུས་འཁོར་སོགས་འདོད་ཆོས་ཀུན་ཐོབ་ཀྱང་སླ།
མ་ཐོབ་ཀྱང་མ་ལ་ཕན་པའི་བྱ་བ་ཅིག་བྱུང་ན་སྙིང་དེས་ནོན་བྱས་མགོ་བསྒྲིལ་བས། ཁོང་རྣམས་ཀྱང་བདེན་པའི་ཚིག་དེས་ཁྲོལ། དོན་ལོ་འདི་ནང་དུ་ཅིས་ཀྱང་ཕེབས་ཐུབ་པ། ལོ་ཆེན་དྲུང་མན་ལ་མི་ཕེབས་པའི་ཞལ་བཞེས་གནང་དགོས་ཅེས་མགྲིན་གཅིག་ཏུ་ལབ་ཏུ་བྱུང་བ་ལ།
སྤྱིར་ཕ་ཡུལ་གྱི་ཕྱོགས་འདིར་སྡོད་ས་དང་འཆི་ས་བྱེད་སྙམ་པ་མེད་ཅིང། ང་རང་ལ་ས་ཕྱོགས་འདི་ལྟ་བུར་འགྲོ་དོན་འདི་འདྲ་ཡོང།
མི་ཚེ་འབྱེད་ལུགས་འདི་ལྟར་བགྱི་གསུང་བའི། དྲུང་པ་ཆོས་རྗེས་ལུང་བསྟན་དངོས་དང་རྨི་ལམ་དུ་འཁྲུལ་མེད་བྱུང་བའི་ཡིད་བརྟན་ཡོད། འོན་ཀྱང་ཁ་ནིང་ལབས་པ་བཞིན་བྲག་སྟེང་སྒྲུབ་ཕུག་ཏུ་ཤར་བའི་རྨི་ལམ།
གློ་བོའི་ཕྱོགས་མཚམས་བརྒྱད་ན་

ལྕགས་ཀྱི་ཕུར་པ་མི་གང་མདའ་ཚད་རེ་འགྱེལ་འདུག་པས། འཛིན་པའི་ཡུ་བ་ཤོར་བའི་མཚན་མ་གཟིགས་གསལ་དུ་ནམ་ཕེབས་པར་སྐྱེས་ཡུལ་གྱི་སྡུག་ཞེན་ལ་སྡོད་རྩིས་ཡོད། ད་ལོ་ཁྱེད་རྣམ་པས་བསམ་པ་ཐག་པས་བསྙེན་བཀུར་འབུལ་སྟེགས་ཡང་དག་པ་ལ་བརྟེན།
མ་ཕྱིར་དུ་དགེ་རྩ་འདི་རྣམས་འགྲུབ་པ་ཡིན་པས། ཁྲེལ་མ་སྲིངས་ན་ལ་ཡོགས་ཀྱང་ཡོང། ངེད་ཟླ་བ་ཡང་མི་བཅུ་བདུན་མཆོད་པའི་ཉི་མ་ད་ལྟ་ང་རང་འགྲོ་བའི་གྲིབ་ཚོད་འདི་རང་ལ་སླེབ་ངེས་བྱེད་སྨྲས་པས།
བདག་མོས་གཙོ་མཛད་ཐམས་ཅད་དེ་འདྲའི་མྱུར་སྟབས་རང་ཕེབས་ཐུབ་པ་དཀའ་ནའང། ཕེབས་པ་ཞལ་གྱིས་བཞེས་པ་རང་གིས་བཀའ་དྲིན་བསྐྱངས། ད་དེ་རིང་ཉི་མ་ཡང་ཕྱེད་འདུག།
རྒོངས་ཕྱོགས་གར་ཡང་མི་ཕེབས། ནང་པར་སྔ་བར་ཕེབས་པ་དྲག། གསོལ་ཇ་ཡང་ཐོན་གྱི་ཡིད་ཟེར་བའི་ཚིག་བཤམ་རྫོགས་པ་ལ། གྲལ་དེར་ཁག་ལངས།འཕྲལ་ལ་ཟས་འཚོལ་བྱ་དང་འདྲ༎གནས་ལ་ངེས་མེད་རི་དྭགས་འདྲ༎ཀག་ཏེ་ལངས་ནས་གཞི་རྫོགས་པའི༎བྱར་མེད་འདི་ཉིད་ཁོ་བོའི་གཤིས༎བྱས་ལམ་སང་ཕྱིན་དུས།
གཞུང་ལམ་རྣམས་ཁ་བས་ཆོད། རི་བརྩིབས་རང་བསྐོར་ནས་བྱང་རྒྱབ་ལ་བཏོལ་སྟེ་ནུབ་དགོན་དུ་སླེབ་པས། དེ་ན་ཆོས་རྗེ་ནུབ་དགོན་པའི་དགེ་རྩའི་དབུ་ལ་བླ་མ་རིན་པོ་ཆེ་མར་ལུང་པ་སྤྱན་དྲངས་འདུག་པ།
ཁོང་པ་རིན་པོ་ཆེ་རྡོ་རྗེ་རྒྱལ་མཚན་པའི་དངོས་སློབ་རྟ་མགྲིན་ལ་ཐུགས་ལྷག་པར་འདྲིས་པ་འདུག་པས་ཡང་གསང་ཁྲོས་པའི་དབང་བཞི་ཡོངས་སུ་རྫོགས་པ།
བེག་གདོང་ལྕམ་དྲལ་གྱི་རྗེས་གནང། གྱིང་ལྔ་གཟའ་གདོང་གི་སྲོག་དབང། རྟ་པོད་ཀྱི་པོད་ལུང་རྣམས་ཞུས། གསེར་ཞོ་གསུམ་གྱི་མཎྜལ་ཕུལ་ཞིང། ངེད་རང་གིས་

ཀྱང་ཆོས་རྗེ་ནུབ་དགོན་པ། ཆོས་རྗེ་ཆོས་སྐྱབས་དཔལ་བཟང་པ་དང་ཆོས་རྗེ་མུས་སྲས་པ་vc: མུས་སྲད་པ?ཞང་དབོན་གཉིས་ཀྱི་གཙོ་མཛད། འགའ་ལ་དེ་རིན་རྣམ་སྲས་རིགས་བརྒྱད། ཕྱག་རྡོར་འགྲོ་བཟང། ཛཾ་ལ་སེར་ཆེན།
ཇཾ་ལ་དམར་པོ་སྲོག་སྒྲུབ། ཛཾ་ལ་འབྲུག་ཞོན། ཚོགས་བདག་ཆགས་པ་རྡོ་རྗེ། གནོད་སྦྱིན་ཨ་པ་ར་ཛི་ཏ་སོགས་ནོར་ལྷ་ཤིན་ཏུ་མང་བའི་བྱིན་རླབས་རྗེས་གནང་རིགས་གཏད་རྣམས་ཕུལ། བླ་མ་རིན་པོ་ཆེས་གསེར་ཞོ་གང།
རྒྱ་བུམ་ཅིག། རས་གོན་ཆེན་གཅིག་རྣམས་གནང་བ་དང། ཆོས་རྗེ་ནུབ་དགོན་པས་གསེར་ཞོ་དྲུག། ཆོས་རྗེ་མུས་སྲད་པས་src: མུས་སྲས་པ?གསེར་ཞོ་གང་རྣམས་གནང་བ་གཅིག་མ་བླངས་པར་བཞག་ནས།
སླར་ཡང་བྱ་དུས་བཏབ་སྙེག་པ་ལྟར་ལམ་བསྲངས་ཕྱིན་པས། རྟག་མཁར་རྫོང་དུ་སླེབ་པའི་ནུབ། རྨི་ལམ་ན་དར་དཀར་པོའི་ཆས་ཀྱིས་ཀླུབས་པའི་རྟ་པ་དཀར་པོ་མདུང་དར་དཀར་པོ་ཁྱེར་བ་གཉིས་བྱུང་ནས། ད་ལན་ཅི་ནས་ཀྱང་རྒྱལ་ཐང་ཆུ་བཟང་དུ་ཕེབས་པ་ཞུ་ཟེར་བའི་ངང་ལ་གཉིད་སད།
ཝ་བརྒྱད་ཅུའི་ལ་འཕྲང་ལ་བྱས། ཆུ་བཟང་གི་དགོན་པར་རྐང་གཏད་ཕྱིན་པས་གཉག་སྟོན་སངས་རྒྱས་ཀྱི་དུས་ཆེན་རང་དང་ཐུག། བལྟད་མོ་ཤིན་ཏུ་ཆེ་བར་བྱུང།
དེ་སྐུ་འདྲ་གསེར་ཞལ་མ་དང། མྱ་ངན་འདས་སྐུ་གསུང་བྱོན་མ། ཕྱག་རྡོར་གྱི་སྐུ་གནམ་འཕུར་མ། ལྷ་རྒོད་རྒྱལ་ཐང་གི་ཞལ་འབག། བླ་རྡོ། སྲོག་འཁོར་སོགས་རྟེན་མཇལ་ཞིབ་པར་བགྱིས་ནས་བླ་མ་པྲཛྙ་བི་ཛཱ་ཡ་སྐུ་མཆེད་སུརྱ་ཀིརྟི་གཅུང་ལ་གཉག་སྟོན་སངས་རྒྱས་ཀྱི་རྣམ་ཐར་གྱི་པོད་ལུང།
ལྷ་རྒྱལ་ཐང་གི་སྲོག་གཏད་བཀའ་བསྒོ་མཆོད་གཞུང་གི་ལུང་རྣམས་ནོས། གཏོར་ཁང་དུ་གསེར་པ་ཐིག་ཞོ་ལོང་གཅིག་རྟེན་དུ་བཙུགས།
བསིལ་མ་ཞོ་གང་མཆོད་ཕྲན་

དུ་བགྱིས། བླ་མ་རྣམ་པ་ལ་ཀ་ར། སྨན། རས་སྔོན་ཡུག་གི་འབུལ་བ་སོགས་ཐུགས་མགུ་བ་ཡང་དག་པ་སྐྱེས་ཏེ། དེ་ནུབ་ས་མིག་ཏུ་ཉལ། སླར་ཡང་ཤིན་ཏུ་མྱུར་བའི་རྩོལ་བས་ལམ་སྤྱད་ནས། རྟ་ཟླའི་ཚེས་བཅོ་ལྔའི་ནུབ་དཔལ་ལྡན་སྨན་སྡིངས་སུ་ཅོག་པོ་ཕུབ་ནས་ཉལ་ལོ༎དེ་ནས་ཕ་དྲུང་བསྙེགས་འདོད་བུ༎དོན་མཐུན་བཞིན་དུ་ཆས་པ་ལས༎ངམ་རིང་ཞེས་གྲགས་བྱང་ཕྱོགས་བརྒྱུད༎ཀ་ལ་ཙཀྲའི་ཕོ་བྲང་འཁོར༎ལྷ་ཡི་ལུང་བསྟན་དུས་དགེ་བར༎མ་འོངས་སྣང་བ་དུ་མའི་སྒོ༎མངོན་སུམ་ད་ལྟའི་ཡིད་ཤེས་ལ༎མེ་ལོང་གཟུགས་བརྙན་མིག་འཁྱུད་བཞིན༎མ་འདྲེས་འཆར་སྒོ་དབག་མེད་མཐོང༎འདི་ཉིད་ལེགས་ཚོགས་བརྒྱ་ཕྲག་གིས༎བསྐྱེད་བྱེད་ཞིང་ས་གཤིན་པོ་ཞེས༎འཁྲུལ་མེད་ཡིད་ཆེས་སྙིང་ནས་ཁུམས༎ཁྱད་པར་ལྷ་སྲས་སྦྱིན་ལ་དགའ༎སྐྱེ་བ་དུ་མའི་མཛའ་བཤེས་ཉིད༎དུས་འདིར་ཙིཏྟ་ཨེ་ཀ་ཅེས༎དབུགས་འབྱོན་ངེས་པར་དྲུག་པའོ༎དེའི་ནང་པར་སྨན་སྡིངས་སུ་སླེབ་པར་འདུག་ཀྱང།
འབུལ་བ་དེ་བཅུ་བདུན་བླ་མའི་དུས་ཆེན་རང་ལ་བྱུང་ན་སྙམ་པའི་བསམ་པས་གཅེས་སུ་ཉལ། གནས་ཚང་བ་རྣམས་ལ་ཁྱེད་ཀྱི་ཕྱོགས་འདི་ནི་ལོ་ཆེན་པ་ཟེར་བའི་བླ་མ་གཅིག་ཡོད་ཚོད་འདུག་པ།
དེ་གང་ནང་བཞུགས། བླ་མ་བཟང་མི་འདྲ་ཇི་འདྲ་ཡིན། ངེད་རྣམ་པས་ཆོས་ཞུར་ཕྱིན་ན་གནང་ངམ་དྲིས་པས། བླ་མ་བཟང་པོ་ཡིན་ཟེར་གྱི་ནི་འདུག། ཐུགས་ནི་ཤིན་ཏུ་རྩུབ་པ་ཅིག་ཡོད། ཁོང་ལས་ཀྱང་རྩུབ་པའི་སློབ་མ་མངའ་རིས་ཀྱི་སྐུ་དྲག་པ་ཡིན་ཟེར་བ་ཅིག་ན་ནིང་བྱོན་འདུག་ཟེར།
དེ་སྐབས་གསུང་ཆོས་མང་པོ་གནང་ཟེར་བ་ཐོས། གཞན་བུག་སྒོ་བསྡམས་སྒྲུབ་པ་རང་ལ་རྩེ་གཅིག་ཏུ་

བཞུགས་ཅེས་སླེང་སླངས་བྱུང་བས། མངའ་རིས་ན་ཡོད་ཟེར་བའི་རྩུབ་པོ་དེ་ང་ཀ་ཡིན། འདི་རྣམས་ཅིར་འདུག་བྱས། གསེར་རྣམས་བསྟན་ནས་དད་པ་ལ་བཀོད་དེ། སང་སྔ་བར་ལངས་གཙང་ཁ་ནས་གཡམ་ལེབ་མཐོ་སྐོར་གཅིག་མཎྜལ་དུ་ཁྱེར་ནས་སྨན་སྡིངས་རི་བོ་རྒྱས་པའི་མགུལ་བར་འཛེགས་ཏེ།
བྱིན་རླབས་ཟིལ་ཆེན་རྒྱས་པའི་ལོ་ཆེན་དང་མཇལ་འཕྲལ། རྡོའི་མཎྜལ་གྱི་སྟེང་དུ་གསེར་ཞོ་སུམ་ཅུ་སོ་བདུན་བཀོད། གང་གི་མཆོད་རྫས་མའི་གྱེར་དང་བཅས་ཕྱག་ཏུ་དེངས་པར་བགྱིས་མཚམས།
སྔར་ཡང་ཡང་དུ་གསོལ་བ་བཏབ་ཅིང་ཡིད་ལ་བཅགས་པའི་དུས་ཀྱི་འཁོར་ལོའི་དབང་རྒྱུད་འགྲེལ་མན་ངག་དང་བཅས་པའི་བཀའ་དྲིན་ཡང་སྐབས་དེར་ཉེ་བར་ཐོབ་ཏེ།
དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར་ཆེན་པོའི་ཞལ་ལེགས་པར་ཕྱེ་ནས། བྱང་སྒོར་ཕུང་པོ་ཁམས་ཀྱི་དྲི་མ་རགས་པ་སྦྱངས་ནས་སྐུ་རྡོ་རྗེའི་སླད་དུ་ཆུ་དང་ཅོད་པན་གྱི་དབང།
ལྷོ་སྒོར་ངག་གི་དྲི་མ་རགས་པ་སྦྱངས་ཏེ། གསུང་རྡོ་རྗེའི་སླད་དུ་དར་དཔྱངས་དང་རྡོ་རྗེ་དྲིལ་བུའི་དབང། ཤར་སྒོ་ཡིད་ཀྱི་དྲི་མ་རགས་པ་སྦྱངས་ཏེ་ཐུགས་རྡོ་རྗེའི་སླད་དུ་བརྟུལ་ཞུགས་དང་མིང་གི་དབང།
ནུབ་སྒོར་འཕོ་བའི་དྲི་མ་རགས་པ་སྦྱངས་ནས་ཡེ་ཤེས་རྡོ་རྗེའི་སླད་དུ་རྗེས་གནང་གི་དབང་འདོགས་དང་བཅས་པ་སྟེ་བྱིས་པ་འཇུག་པའི་དབང་བདུན་སྩལ། འོག་མིན་གྱི་སྲིད་པའི་མཐར་ཐུག་པ་འཇིག་རྟེན་པའི་དངོས་གྲུབ་སྒྲུབ་པ་དང།
སེམས་ཅན་ཐམས་ཅད་ཀྱི་འདྲེན་པ་ཉིད་ཀྱིས་བསོད་ནམས་དང་ཡེ་ཤེས་ཀྱི་འབྲས་བུ་ཐོབ་པའི་སླད་དུ་བདག་གིས་ལུང་བསྟན་ཞིང། རྗེས་སུ་གནང་ངོ་ཞེས་དུས་བསྒོ་ལ་མཐར་ཐུག་གི་བར་དུ་ལེགས་པར་ཞུས་ནས།

སླར་ལུས་ཀྱི་དཀྱིལ་འཁོར་དུ་གསང་བའི་དབང། ཀུན་རྫོག་བྱང་ཆུབ་སེམས་ཀྱི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་དང་འཇིག་རྟེན་པའི་བཞི་པ། དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་ཇིག་རྟེན་ལས་འདས་པའི་དབང་བཞི་པ་སྟེ་དབང་བཅུ་གཉིས་ཡོངས་སུ་རྫོགས་པ་དང།
གཞན་དོན་ལ་ལྷག་པར་མངའ་བསྒྱུར་བ་བདག་པོ་ཆེན་པོའི་དབང། ངེས་པའི་བསྟན་སོ་སོ་ལ་བཀོད་ནས་གོང་མ་བཞི། ཚངས་སྐུད་སོགས་སྐུ་གསུང་ཐུགས་ཀྱི་བརྡ་གསུམ་བྱིན་པ་ཉིད་ཀྱིས་རྒྱུད་སྟོན་པ་པོ་སོགས་སུ་བྱེད་པའི་ཚུལ་རྒྱུད་འགྲེལ་ལས་ཇི་ལྟར་འབྱུང་བའི་ཆོ་ག་དཀྱིལ་འཁོར་གཞན་གྱིས་ཁ་བསྐངས་ལ་ཅུང་ཟད་ཀྱང་མ་ལྟོས་པར།
བདག་སློབ་མའི་ངེས་པ་དགེ་སློང་གི་རྟེན་གྱིས་དབང་ལས་ཡེ་ཤེས་ཀྱི་ཕྱག་རྒྱ་ལ་བརྟེན་ཏེ།
ཁྱད་པར་དེ་དག་དང་ལྡན་པའི་དབང་བསྐུར་བ། གང་དུ་ཤཱཀྱ་སེང་གེ་མཆོག་གི་སློབ་མ་ཟླ་བ་བཟང་པོ་ལ་སོགས་པ་ཡོངས་སུ་སྨིན་པར་མཛད་པའི་བགྱི་བ་ཇི་ལྟ་ཡིད་ཆེས་པ་གསུམ་དང་ལྡན་པའི་གདོད་མའི་རྡོ་རྗེ་འཆང་ཆེན་པོའི་གནས་ལ་བཀོད་ཅིང།
ནམ་མཁའི་རྡོ་རྗེ་ཞེས་བརྡར་བཞག་པ་ལས་རྗེས་སུ་རིག་པའི་མཆོག་གི་རྡོ་རྗེ་བཞིའི་རང་བཞིན་མགོན་པོ་ཉིད་ཀྱིས་མ་འདྲེས་པའི་ཡེ་ཤེས་ཆེན་པོའི་ངོ་བོར་ཆུབ་བཞིན་པ་ཉིད་དུ་ལེགས་པར་ཁོང་དུ་ཚུད་ནས།
ཅི་བྱིས་པའི་སློབ་དཔོན་དག་གིས་བཅོས་མའི་དཀྱིལ་འཁོར་འབའ་ཞིག་ཏུ་བརྗོད་པའི་ཚིག་ཙམ་གྱིས་སྒྲའི་དབང་བསྐུར་བ་དང།
ཁྱད་པར་མེད་པ་ཉིད་དུ་ག་ལ་སེམས། དེའི་ཕྱིར་དབང་བསྐུར་འདི་ལྟ་བུ་ཐོབ་པ་ལས་དཀྱིལ་འཁོར་མ་ལུས་པར་དབང་བསྐུར་བའི་ངེས་ཤེས་ཁྱད་པར་བ་སྙིང་ལ་སྐྱེས་པ་ལ་ཡང་ཐེ་ཚོམ་གྱིས་སྦགས་

པར་མ་གྱུར་པའི་སྐལ་པ་བཟང་པོ་རྗེས་སུ་སྐྱེས་པའི་མཐར། བསྡུས་རྒྱུད་བྱང་ཆུབ་སེམས་དཔའི་འགྲེལ་པ་སྐོར་གསུམ་དང་སྦྱར་བའི་མཐའ་དྲུག་ཚུལ་བཞི་མ་ལུས་པ་ཕྱེ་བའི་སྟོན་པ་བཞི་ལྡན་གྱི་གོ་བའི་འཚང་སྒྲིབ་མེད་དུ་རྟོགས་ཤིང།
ཙན་དན་དང་ཙན་དན་གྱི་དྲི་ལྟར་དབྱེར་མི་ཕྱེད་པའི་རྒྱུད་འགྲེལ་གྱི་ངེས་གནས་ཉིད་ལས་བྱུང་བའི་སྦྱོར་བ་ཡན་ལག་དྲུག་གི་བསྒོམ་བྱ། ཕྱིས་འབྱུང་གི་བསྲེ་བསླད་སྣ་ཚོགས་སུ་བསྒྱུར་བའི་ཚོང་འདུས་ཀྱི་འོ་མ་ལྟ་བུ་ཉིད་དང་འདྲ་བར་མི་སྤྱོད་པའི་དབང་བཞི་པའི་དོན་རང་གི་དེ་ཁོ་ན་ཉིད་སྔོན་དུ་གྱུར་ནས་དེ་ཉིད་གཞན་ལ་འདོམས་པར་མཛད་པས།
ཞལ་ནས་བྱུང་བ་རྣ་བའི་ལམ་ལ་བརྒྱུད།
གཉིས་སུ་མེད་པའི་ཡེ་ཤེས་གཅིག་པུ་པ་དེའི་ངོ་བོར་སོན་པའི་དོན་རྒྱུད་སྙིང་ལ་འཕོས་པའི་ཡིད་ཀྱི་རེ་བ་ཡོངས་སུ་རྫོགས་པར་གྱུར་ཏེ།ས་ལ་སྤྱོད་པའི་འོག་མིན་གནས༎སྨན་སྡིངས་རི་བོ་རྒྱས་པའི་མགུལ༎མགོན་པོ་ཉིད་ཀྱི་བསྟི་གནས་དེར༎བྷིཀྵུ་རཱུ་པ་རང་གི་ཕ༎གདོད་མའི་རྡོ་རྗེ་འཆང་ཆེན་དེས༎སྒྱུ་འཕྲུལ་དྲ་བའི་ཟློས་གར་མཁན༎དཔལ་ལྡན་རྒྱུ་སྐར་དཀྱིལ་འཁོར་ཆེར༎དབང་བཞིའི་གནས་ལ་ཕྱག་ཁྲིད་སྩལ༎ཤིན་ཏུ་སད་པ་སད་པའི་བདག༎ཀུན་ཤས་ཀུན་རིག་དམ་པ་པོ༎རྣམ་པར་ཤེས་པའི་ཆོས་ཉིད་འདས༎ཡེ་ཤེས་གཉིས་མེད་ཚུལ་འཆང་བ༎རྟོག་མེད་ལྷུན་གྱིས་གྲུབ་པའི་དཔལ༎རིས་མེད་དང་པོའི་སངས་རྒྱས་དེར༎ཡེ་ཤེས་ཤུགས་ལུགས་ཉིད་དུ་བསྒྲུབས༎དབུགས་འབྱིན་རྙེད་པ་བདུན་པའོ༎སླར་འདུས་པ་རིགས་གསུམ་གྱི་བཀའ་དབང་གནང་བ་ལ།
གསེར་ཞོ་རེ་རེའི་མཎྜལ་སོ་སོར་ཕུལ། རས་ཆུང་སྙན་རྒྱུད་ཀྱི་སྟེང་གོ་རྣམ་པར་གྲོལ་བའི་ཆོས་དྲུག།
རྗེ་བཙུན་མི་ལས་

མཛད་པའི་ཁྲིད་ཡིག་གི་སྟེང་ནས་ཞུས། སྙན་རྒྱུད་རྡོ་རྗེའི་ཚིག་རྐང། ཏིལླི་གཞུང་ཆུང། ཏིལླི་པས་གསུངས་པའི་བསམ་མི་ཁྱབ་གུའི་དོ་ཧ་ལ་ལོ་ཆེན་ཉིད་ཀྱིས་མཆན་བུ་གནང་བའི་ལུང་དང་བཅས། མདོར་ན་མཁན་ཆེན་རིན་པོ་ཆེ་ཆོས་གྲུབ་སེང་གེ་ལ་ཇི་ལྟར་གསན་པའི་སྙན་རྒྱུད་རྫོགས་པར་ཐོབ་ཅིང།
ལོ་ཆེན་ཉིད་ཀྱིས་ས་བཟང་དུ་མཛད་པའི་རིམ་ལྔའི་ཁྲིད་ཡིག་གི་སྟེང་ནས་དམར་ཁྲིད་ཟུང་དུ་སྦྱར་བའི་གསང་འདུས་རིམ་ལྔ།
ཁ་ཆེ་པཎ་ཆེན་གྱིས་ས་པཎ་ལ་བསྩལ་བའི་སྲོལ་སལ་རྡོ་རྗེའི་ཉེ་ལམ་གྱི་རླུང་སྦྱོར་དམིགས་པ་རྣམས་ལ་མཎྜལ་གསེར་ཞོ་རེ་རེ་ཕུལ། དེར་ནམ་ཟླའི་སྟབས་མར་ལམ་ཀྱང་སྐུ་འོ་བརྒྱལ་བར་བྱུང་འདུག་པས་རེ་ཞིག་བཞུགས་པ་གནང་ནས་རྒྱུད་ཀྱི་ལུང་སོགས་ངེད་ལ་འདོད་ཆོས་འགའ་རེ་དགོས་གསུང་ནན་བསྐྱེད་དཀའ་ཞལ་ལྕི་བར་ཕེབས་ཀྱང།
ཙན་ཐབས་སུ་ཞུ་ཕུལ་ཏེ་ལོག་ནས་གསེར་ཞོ་གང་གི་མེ་ཏོག་ཕུལ། ཞབས་སྤྱི་བོར་བླངས་སྨོན་ལམ་བཏབ་ཏེ།
ཁས་ཆད་པའི་དུས་སྟེངས་སུ་སླེབ་ལ་རེའི་བློས་བསྐུལ། ཡར་ལམ་ངམ་རིངས་སུ་ཆོས་རྒྱལ་ཡབ་སྲས་དང་མཇལ་བ་ཙམ་བྱས། བྱང་ལམ་བརྒྱུད་ཕྱིན་པས་ལམ་ཁ་བ་ཆེ་བ་སོགས་ཤིན་ཏུ་སྦྱོང་བར་བྱུང་ནའང།
ཉེས་སྐྱོན་ཏིལ་ཙམ་མེད་པར་སྨྲས་པ་བཞིན་ཟླ་བ་གཉིས་པའི་བཅུ་བདུན་མཆོད་པའི་ཉིན་ཉི་ཚོད་སོར་གང་ལ་སྔ་ཕྱི་མེད་པར་སླེབ། དཔྱིལ་བུ་དེ་ན་མར་འགྲོ་དུས་ཕ་ནེ་བ་གསུམ་བསྡད་ཡོད་པ་ལ།
བཅུ་བདུན་ཉིན་མཆོད་པ་གཟོབས་ལ་གཤོམས། ང་སླེབ་གདོང་དུ་ཇ་མེ་ཐོངས་པ་གྱིས་བྱས་པ་ལ། ཕ་ནེས་ཡིད་གཏན་བྱས། བཅུ་བདུན་གྱི་ཞོགས་སྔ་བ་ནས་ལངས། ཁང་པ་བྱི་དོར་མཆོད་གཤོམ་སོགས་བྱེད་པའི་སྐབས།
གྲོགས་རྣམས་ཀྱིས་ཁྲེལ་ཁྲེལ་བྱས།

ད་ལོ་རི་ཀླུངས་མེད་ཁ་བས་འགགས་པ་ལ་ཐོ་ན་ངམ་རིང་ཙམ་ཨེ་ཕེབས་ཡིན་ཟེར། ཆོས་ཆོད་པའི་སྒང་ཇ་དུད་བུན་ཙམ་ལ་སྒོ་ཙར་སླེབ་པ་ཡིན། ཡར་ལམ་ན་ཡོད་པའི་འབྲོག་པ་རྣམས་ཀྱིས་གསེར་འབུལ་བ་བྱུང་བ་རྣམས་ལ་མིག་ཀྱང་མ་བལྟས་པར་རང་དགར་བཞག་པས།
འགའ་རེས་ནན་བསྐྱེད་ལག་ཏུ་འཕངས་བྱུང་དུས་སླར་ཁོ་རང་ལ་འཕངས། དེ་ནས་ཀྱང་ལག་ཏུ་གཏད་བྱུང་བ་ཁ་ཕྱེ་སྟེ་དཀོན་མཆོག་མཆོད་བྱས། ནམ་མཁའ་ལ་གཏོར་བ་མང་པོ་བྱས་པའི་གཏམ་ཡོངས་ན་ཁྱབ་ཡོད་ཅིང།
དཔྱིལ་བུར་སླེབ་དུས་སྐོལ་ཇ་བཟང་བ་ཉེག་དྲུག་བདུན་ཙམ་དང། ཕ་ནེ་ལ་བྱིན་རྒྱུར་གོས་ཅིག་མ་གཏོགས། དར་ཁ་གང་ངམ། གསེར་བསེ་གཅིག་མེད་པ་ཀུན་ལ་གསལ། དེ་ནས་དབུ་ལེགས་བྱམས་པ་གླིང་དུ་ཞག་འགའ་ངལ་བསོས་ཏེ་བློ་བོ་vc:
གློ་བོནང་དུ་ཕྱིན། དེ་ལོའང་ས་གའི་དུས་ཆེན་ལ་བསྙེན་བསྐུར་ཡང་དག་གི་ཞབས་ཏོག་བགྱིས་ནས། བར་བོང་གི་བྲག་དམར་ཆོས་སྡེའི་ལྷ་ཁང་གི་རབ་གནས་ལ་འབོད་མི་རྐང་བཙུགས་བྱུང་བས་ཕྱིན་ཏེ་རབ་གནས་ལེགས་པར་བགྱིས།
དེར་འདུས་རྣམས་ལ་ནི་གུ་སོགས་འདོད་ཆོས་ཀྱི་རེ་བ་རྫོགས་པར་བྱས་སྐབས། འབུལ་བ་ལ་བྱུང་བའི་ཟངས་རྣམས་ལྷ་ཁང་གི་ཀུན་རར་བསགས་པས་མི་གཤོང་བ་ཙམ་ཞིག་བྱུང་བ།
དེར་འཚོགས་པའི་དགེ་འདུན་རྣམས་ལ་མའི་དོན་ལ་ལྟོས་མེད་དུ་ཕུལ་ནས་བསྔོ་བས་རྒྱས་བཏབ། དེ་དུས་ཛོ་ཀི་ཅིག་ཡོད་པ་སྙིང་ཧ་ལས་ནས་བརྒྱལ་བ་ལྟ་བུ་བྱུང། དེར་དངོས་པོ་སོ་གཅིག་མ་འདྲེས་པ་བྱས་ནས་སླར་ལོག་གནམ་སྟེངས་སུ་བསྡད།
དཔྱིད་སོས་ནས་དབྱར་སྨད་བར་སོས་དལ་ཅིང་བག་ཕེབས་པ་རང་བྱུང་དུས་དེར་གོང་ནས་ནམ་མཁའ་རིན་ཆེན་སྐྱར་སྐྱ་རྫོང་དུ་ཁྲི་དམག་དང་བཅས་ཕེབས་བྱུང་བའི་ཕྱག་

ཕྱིར་བཀྲིས། ཤོག་གསུང་བའི་བཀའ་སྩལ་ཕེབས་བྱུང་ནའང། ཆར་ཆུ་ཆེས་རྐྱེན་ཕྲན་བུ་འགའ་ལ་བརྟེན་ཅུང་མ་ཐོན། གོང་ནས་ཀྱི་ཆིབས་ཁ་ཤར་ཕྱོགས་ལ་བསྒྱུར་རྗེས། རང་ལས་ཀྱི་རྟོད་ཕུར་མའི་མཆིང་བ་ནི་གྲོལ།
གཞན་ངོ་བསྲུང་འཕྲེང་ཆ་ནི་ཤིག་ཙམ་ཡང་མེད་པས། ལོ་ཆེན་དགོངས་དབྱིངས་སྒྲུབ་པ་དང། བླ་མ་འགའ་རེ་དང་མཇལ་བ། གནས་སྐོར་ལྷག་མ་རྣམས་བགྱིད་པ་ལ་ཟླ་བ་དགུ་པའི་དགུ་མཆོད་ཉིན་དཔོན་སློབ་གསུམ་གྱིས་ཤར་ཕྱོགས་ལ་ཡོངས་ཏེ།
ཐོག་མར་རིན་ཆེན་དཀོན་མཆོག་དཔལ་བཟང་པའི་དྲུང་དང་མཇལ། གསེར་ཞོ་གང་གི་རྙེད་པ་ཕུལ། ཚེ་རྟ་བསྒྲགས་པའི་དབང་བསྐུར་ཞུས། ཕར་ཡང་གྲུབ་རྒྱལ་མའི་ཚེ་དབང་ཞིག་ཕུལ། ནུབ་ཅིག་ས་དེར་ཉལ་བས།
གསུང་ལས། ན་ནིང་ངེད་རྣམ་པས་ཕུལ་བའི་གསེར་ནི་གཅིག་ཀྱང་མ་བསྣམས། ད་ལོ་ཚོགས་བསོག་བྱས་པའི་རྗེ་དྲུང་རང་གི་སྐུ་སྐལ་ཡིན་གསུང། རྟེན་ཁབས་བཟང་པ་ཅིག། གསེར་ཞོ་གསུམ།
ཕྱག་དྲིལ་ཅིག། གསོལ་དཀར་གཅིག་རྣམས་བསྩལ་མཚམས། རིམ་གྱིས་བརྒྱུད་ནས་རི་བོ་ཆེའི་མདུན་དུ་སླེབ་པས། རྡོ་ཁྲལ་ལེན་མིས་མིག་ཐུབ་བྱས། ངེད་དཔོན་སློབ་ལྔ་ལ་རས་སྔོན་བསྒྲིལ་མ་གཅིག། ཏིང་ཤགས་ཅིག།
དྲིལ་བུ་གཅིག་རྣམས་སྤྲད་ཀྱང་གཏོང་འདོད་པོ་རང་མ་བྱུང་བའི་ལན། ཡར་ལམ་བཅྭ་ཧོ་ཞུས་ནས་འབྲུ་གཅིག་ཀྱང་མ་བྱིན་པས་སྙིང་ཚིམ་པར་བྱུང། དེ་ནས་ངམ་རིངས་ཆོས་ཀྱི་རྒྱལ་པོའི་མདུན་སར་བདེ་བར་སླེབ།
རིགས་ལྡན་མིའི་དབང་པོ་ཡབ་སྲས། དཔོན་ས་བདག་ཆེན་མ་ཡུམ་སྲས་རྣམས་དང་མཇལ་ཏེ། སྨན་སྡིངས་སུ་ལོ་ཆེན་དྲུང་དུ་སླེབ། གསེར་ཞོ་བཅུ་གསུམ་གྱི་མཎྜལ། བསིལ་སྙན་བཟང་བ་ཅིག། རྒྱ་བུམ་གཅིག།

རྟེན་ཁེབས་ཟུར་བསྒྲིགས་སྒོ་ཚད་མ་གཅིག་རྣམས་ཕུལ། ཉི་མ་གསུམ་ཞབས་དྲུང་དུ་ངལ་བསོ་བགྱིས་ཏེ་སླར་ཤར་ལ་འོངས་པས། དཔལ་རྡོར་སྔར་ཤངས་སུ་ཁྱུང་པོའི་བྲིས་ཐང་ཆེན་མོ་ཕལ་ཐོག་གཉིས་ཡོད་ངེས་དང། སོར་ཐོག་གི་རྒྱུད་སྡེ་ལྔའི་བྲིས་ཐང་ཐོག་ཚད་མ་གཉིས་ཀྱི་དཔེ་ལེན་ལ་བརྫངས་པས།
མཆོག་དཔལ་རབ་རྒྱས་གྲོགས་མཆེད་པས་བཞེངས་གྲུབ་ནས་ཡར་ཡོངས་པ་དང་ཕྲད་རྗེས་ཁྲག་སྣར་ཕྱིན་པས། རིན་པོ་ཆེ་འཕགས་ཆེན་དང་མཇལ་གསེར་ཞོ་གསུམ་གྱི་མཎྜལ་ཕུལ།
དེ་དང་སླར་ལོག་མོན་འགྲོ་བསྒྲགས་པར་ཞག་བཅུ་བཅག་མལ་བྱས་པའི་རིང། ཚེ་དབང་ལྷ་དགུ། སྒྱུ་ལམ། ལམ་ཟབ་ཕྱི་ནང། བླ་མ་རིན་འབྱུང་གི་ཞལ་ཤེས་ཁྱད་པར་ཅན།
རིགས་ལྔ་བླ་སྒྲུབ། བིར་བསྲུངས་རྣལ་འབྱོར་མ། གཅེས་བསྡུས་ནས་གསུངས་པའི་རྩ་དབུ་མ་ལུགས་གཉིས་ཀྱི་དམིགས་པ། མགོན་པོ་ལྕམ་དྲལ་རྣམས་ཞུས་ནས་གྲྭ་ཚང་ཆེན་མོར། མེས་དྲང་སྲོང་ཆེན་པོའི་དྲུང་དུ་ཚེ་དབང་ལྷ་དགུ།
ཀུན་མཁྱེན་ཆེན་པོ་ནམ་བསོད་པའི་བསླབ་བྱ་ཆེན་མོའི་རྩ་ལུང་ཞུས། ནུབ་གཅིག་ཉལ་བས་དགྱེས་པ་རབ་ཀྱི་མཐར་ཕྱིན། ངེད་ལ་ཁྱེད་འདྲ་བའི་ཚ་བོ་འབྱོར་པ་ཤིན་ཏུ་བཟང་ནའང། བུ་དང་ཚ་བོ་གཉིས་ཀ་ཙཀྲ་མེའི་འཁོར་ལོ་ཐོགས་པའི་ཧུར་ཐུམ་ཕཌ་གཉིས་ཀ་འདུག།
ཨ་ཕོ་རྒན་པོའི་གྲོས་ལ་ཉན་ན་ལོ་ཆེན་པས་ཁྲིད་བསྐྱངས། སྐུ་མདུན་རྒྱུད་འགྲེལ་གྱི་བཤད་གྲྭ་ཞིག་བཙུགས་ན། ངེས་དོན་གྱི་བསྟན་པ་ཉི་མ་ཤར་བ་ལྟ་བུའི་བཤད་སྒྲུབ་ཆུ་བོ་གཉིས་འདུས་ཞིག་ཡོང་བ་འདུག་སྟེ།
སེམས་ཅན་པའི་སྐུ་བསོད་ལ་ཅི་སྲིད་དམ་གསུང་ཞིང་ཐུགས་ཕབ་པའི་བསླབ་བྱ་བཀའ་བཀོད་དུ་མ་མཛད་རྗེས། ཨོ་རྒྱན་རྫོང་བར་སྐྱེལ་མི་གནང་བ་སླར་སློག་

ངེད་རང་དཔོན་སློབ་པས་སྟག་ལུང་སྣ་དཀར་དུ། ཆོས་རྗེ་ཐོགས་མེད་གསུམ་པའི་དྲུང་དུ་ཞག་གསུམ་བསྡད་ནས། མཐོང་སྨོན་དུ་ཕྱིན། ཐོག་མར་ཕ་རིན་པོ་ཆེ་ཏྲཻ་བོ་དང་མཇལ། གསེར་སྲང་གང་གི་ཕྱག་རྟེན་ཕུལ་ཞིང།
དགྱེས་པའི་ཞལ་འཛུམ་ཡར་ངོའི་ཟླ་བ་ལྟ་བུའི་ངང་ནས། བདག་ལ་ཁྱེད་ཀྱི་ཡུམ་བརྩེ་དུངས་ཅན་དེ་ཐེགས་འདུག་ཟེར་བ་ཐོས་པས་སྨོན་ལམ་ཡང་དག་པར་བགྱིས་གསུང་བའི་བཀའ་ལུང་ཡིད་ལ་འབབ་པ་ལྷུག་པ་སྩལ།
རང་ཡང་སེམས་ངོ་སྤྲད་པའི་དྲིན་ཅན་རྗེ་ལ་ཡིད་བརྟས་པའི་གུས་པས་སྔར་བས་ཀྱང་ཆེས་ཆེར་འཕེལ་བའི་ངང་ནས་ཀརྨ་པས་སྒར་དུ་འབོད་མི་གནང་བྱུང་བས། འཕྲལ་ཞབས་དྲུང་དུ་ཕྱིན། གསེར་ཞོ་བདུན་མཎྜལ་དུ་ཕུལ།
གདན་གཅིག་བཏིངས་འདུག་ཀྱང་ས་བརྗེན་རང་ལ་བསྡད་མཚམས། ཅོ་འདྲི་མང་དུ་གནང་གི་འདུག་པས། དེ་ལས་འུད་ཆེ་བའི་ཅོ་འདྲི་མང་བ་ཞིག་ཕུལ། ཆོས་འབྲེལ་དུ་མ་ཎིའི་ལུང་ཞིག་ཞུས་པས། ལུས་སྤྱན་རས་གཟིགས་སུ་གསལ་བ།
ངག་མ་ཎིར་གསལ་བ། སེམས་སྙིང་རྗེར་གསལ་བ་གྱིས་གསུང་བ་ཞིག་ཐོས། སྒར་ལ་སྡོད་གསུང་བའི་བཀའ་ཞལ་དུ་བཏབ་ནས་ཕྱི་ཕྱག་ཕུལ་བས། གསེར་དངུལ་ལས་གྲུབ་པའི་མན་སྐོར་གཡུའི་ཕྲ་བཏབ་པ།
ཤིན་ཏུ་བཟོ་ཁྱད་ཡོད་པ་ཞིག་གནང། འདིའི་ནང་ན་གྲུབ་ཆེན་ཏིལླི་པ་ནས་ཁོ་བོའི་ཡོངས་སུ་འཛིན་པའི་འདྲེན་པ་ཆེན་པོ་སངས་རྒྱས་གཉན་པའི་བར་གྱི་བྱིན་རླབས་མ་ལུས་པ་ཡོད་གསུང་བའི་བཀའ་བསྩལ་དངོས་སུ་ཕེབས།
དེ་ནས་བརྩེད་གདོང་དུ་དཔལ་ས་སྐྱ་པ་ངག་གི་དབང་པོའི་དྲུང་མཇལ་བ་ལ་ཕྱིན། གསེར་ཞོ་གསུམ་ཕྱག་རྟེན་ཏུ་བགྱིས། ངེད་རང་སྤྱི་འགྲོར་འཇམ་དབྱངས་བླ་མའི་རྣལ་འབྱོར། ཆོས་རྒྱལ་མའི་ལུང་

དང་བཅས་པ། གཅིག་བུ་ལ་ཚེ་འཕེལ་དཀར་པོའི་བྱིན་རླབས་བཀའ་འགྲེལ་དུ་ཐུགས་རྗེས་གཟུང་ཞིང་ལམ་འགོར་མེད་པར་གྲྭ་ཐང་གནས་སུ་སླེབ། བྱམས་པ་གླིང་གི་ལྷ་ཁང་སོ་སོ། མཆོད་རྟེན་ཆེན་པོ། ཚོགས་བྱི་རྫིང་པའི་ཕྱག་གི་ཁྱུང་པོའི་ཐུགས་སོགས་རྟེན་མཇལ་ཞིབ་ལེན་བྱས།
རྗེ་དབོན་པད་དཀར་བ་ལ་ཁོང་པ་རང་ལ་ཕྱག་འཇལ་གསེར་ཞོ་གང། ལོ་ཆེན་རིན་པོ་ཆེའི་དྲུང་གི་དངུལ་གདུང་གི་དཀར་མེ་གསེར་ཞོ་གསུམ་ཕུལ།
སྒྲ་མཚམས་སྦྱོར་ཙམ་ཞིག་བཏང་ནས་སླར་ལོག་ཕ་རིན་པོ་ཆེ་བསྙགས་མཐོང་སྨོན་དུ་སླེབ། ཚེ་རྟ་ནག་རྒྱ་ཕག་གསུམ་རྣམས་ཀྱི་དབང་བཀའ། ཕག་མོ་ལྷ་ཁྲིད། ཀ་དཔེ་དང། ཟབ་མོ་ནང་དོན་རྩ་འགྲེལ་གྱི་ལུང།
ཁྱད་པར་གྲུབ་ཐོབ་བརྒྱད་ཅུའི་བྱིན་རླབས་ལེགས་པར་ཐོབ་པས། བླ་མ་གྲུབ་ཐོབ་དེ་དག་དང་མཇལ་ཡང། གནང་རྒྱུའི་ཆོས་ཡི་གེ་མེད་པ་སྙིང་པོ་དོན་གྱི་ཡས་བབས་འདི་ཉིད་ཁོ་ནར་འདུག་གོ་སྙམ་པའི་ངེས་ཤེས་གཏིང་ནས་འདྲོངས།
དེར་གསེར་ཞོ་གསུམ་གྱི་མཎྜལ། མི་དབང་ཆོས་ཀྱི་རྒྱལ་པོ་ཆེན་པོས་བསྩལ་བའི་ཇ་རྡུཾ། དར་ཡུག། སྤོས་ཆག། ཁ་བཏགས་རྣམས་ཕུལ། རྗེ་དྲུང་ཀརྨ་པ་ཉུལ་རྒྱལ་ཁང་ན་གདན་ཆགས་འདུག་པའི་དྲུང།
ཀུན་སྤངས་རིན་པོ་ཆེ་དང་ལྷན་དུ་གསེར་ཞོ་གང་གི་ཕྱག་རྟེན་ཁྱེར་མཇལ་དུ་ཕྱིན་པས། བྱིན་དང་མི་མཇལ་བའི་ཐུགས་དམ་མ་གྲོལ་གོང་ཞབས་དྲུང་དུ་འབྱོར། སྔར་དང་མི་འདྲ་བར་བཀའ་ཞལ་འགྲེལ་ཆགས་ཡིད་ལ་འབབ་པ་གནང་ཞིང།
གསུང་ཆོས་འདྲའི་བཞེད་ཡོད་ཀྱང་སྔར་གྱི་མ་ཎིའི་ལུང་དེ་ལས་མ་ཐོབ། མཐོང་སྨོན་དུ་སྡོད་རིན་ཞབས་དྲུང་ཀུན་སྤངས་པས་གཙོ་མཛད། མཆེད་པོ་རྣམས་དང། སྡེ་པའི་གསོལ་གཟིམས།
སྤྲུལ་སྐུ་སྨན་ཐང་པ་སོགས་དུ་མ་ལ་

རྒྱུད་འགྲེལ་གྱི་ལུང། སྐྱེས་རབ་ནང་སྟག་རྒྱུད་གསུམ་གྱི་ལུང། མཆོག་མི་འགྱུར་གྱི་བཤད་པ། ཚེ་དབང་བརྒྱ་རྩ་ལན་གྲངས་དུ་མ། རྟ་མགྲིན་ཡང་གསང་ཁྲོས་པའི་དབང། བེག་གདོང་གི་རྗེས་གནང། གྱིང་ལྔ་གཟའ་གདོང་ལྕམ་དྲལ་གྱི་སྲོག་དབང།
བདེ་མཆོག་ལྡུ་vc: ལཱུ?དྲིལ་ནག་གསུམ་གྱི་དབང། མཁའ་སྤྱོད་མའི་བྱིན་རླབས་སོགས་ཟུར་ཆོས། ཕ་རིན་པོ་ཆེའི་ཐུགས་དམ་མ་གྲོལ་བར་དུ་འཇུར་བར་བགྱིས་ཏེ། བཀའ་འགྲོལ་ཞུས།
སྟག་ལུང་ནས་འབོད་མི་དང་ལྷན་དུ་སྣ་དཀར་དུ་སླེབ། ཞག་བཅོ་ལྔ་ཙམ་གྱི་རིང་ཉིན་མཚན་ངོ་མི་ཤེས་པའི་ཆོས་འཆད། གཙོ་བོར་རྒྱལ་སྲས་ཆོས་རྫོང་པ་ནས་བརྒྱུད་པའི་བསྙུང་གནས་དང། བློ་སྦྱོང་བཀའ་བབས་བཞི་ལྡན་ཉིད་ཚོགས་ཆོས་སུ་བགྱིས།
ཟུར་དུ་དྲུང་རས་ཆེན་པས་གཙོ་མཛད་ལ་གྲུབ་ཐོབ་བརྒྱད་བཅུའི་བྱིན་རླབས་ཀྱིས་མཚོན་པའི་དབང་ལུང་གྲངས་ལས་འདས་པ། ནཻ་གུའི་མགྱོགས་ཁྲིད་བཟླས་པ་ཚར་བདུན་ཙམ་བགྱིས།
ནེ་སེར་དུ་དྲུང་ཤེར་ཕྱིན་མ་ལ་ཀར་ལུགས་གྱི་ཕག་མོ་ལྷ་ལྔའི་དབང་ཆོས་འགྲེལ་དུ་ཕུལ་ཞིང། བདག་གིས་ཀྱང་དེ་ཉིད་ཀ་བཀའ་འགྲེལ་དུ་ཞུས། བསམ་གྲུབ་རྩེར་ཕ་རིན་པོ་ཆེའི་ཞབས་ལ་བཏུད་བཅག་མལ་བགྱིས་ནས།
དཔལ་སྣར་ཐང་གི་མེས་དབོན་རྣམས་དང་མཇལ། བདེ་མཆོག་ནག་པོ་པ་དབང་འགའ་ཕུལ་མཚམས། ཨེ་ཝཾ་དུ་ཕྱིན་ཆོས་རྗེ་གདན་ས་པའི་དྲུང་དུ། བཀའི་འགྲེལ་པར་བླ་མ་གོང་མའི་དབང་ཁང་དེར་ཚེ་དབང་ལྷ་དགུ་མ་ཞིག་ཞུས།
དར་ཁ་ཆེན་སུམ་ཅུ་ལྷག་ཙམ། རས་ཡུག་ཁ་བཅོ་བརྒྱད་ཡོད་པ་གཅིག་གི་སྣ་དྲངས། རས་ཡུག་དྲུག། ཕྱག་གསེར་ཞོ་གང་རྣམས་ཕུལ། དགེ་སྡིངས་སུ་དཔལ་ས་སྐྱ་པ་གཞི་ཐོག་པའི་དྲུང་དུ་ཚེ་དབང་ལྷ་དགུའི་བཀའ་

འགྲེལ་ཞུས། རིན་པོ་ཆེ་འཕགས་ཆེན་པ་ཡང་དག་གདན་ཆགས་འདུག་པ་ལ་མགོན་པོའི་ནང་ཁྲིད། ཆོས་རྗེ་སྤྱན་ཚབ་པས་ཟིན་བྲིས་མཛད་པ་དེའི་ལུང་དང། དཀར་བདུད་ཀྱི་རྗེས་སྣང་vc: གནང་ཙམ་ཐོབ། དཔོན་སློབ་གཉིས་ཀའི་དྲུང་གསེར་ཞོ་རེའི་མཎྜལ་ཡང་ཕུལ།
གདུང་བརྒྱུད་རིན་པོ་ཆེའི་ཞབས་དྲུང་ནས་ཤིན་ཏུ་ཐུགས་འདྲེ་བའི་བཀའ་དྲིན་བསྩལ་ཞིང། སླར་མྱུར་དུ་འཁོར་ཤོག་གསུང་བ་དང། ཞལ་མཁྱེན་གྱི་རྣམ་པས། སྤོས་ཤེལ་ལས་གྲུབ་པའི་ཐུབ་པའི་སྐུ་གཅིག་དང།
ཁ་ཆེ། གུར་གུམ། ཁྱི་ལ་ཝ་རི་ཁུངས་མ། གཞན་ཛོ་ཀིའི་སྨན་ཁྱད་པར་ཅན་ནེ་ཙོ་དང་བཅས་པ་བསྣམས་ཕེབས་དགོས་གསུང། མཉེས་མཉེས་དཔག་མེད་མཛད་ཅིང། སླར་བོ་དོང་ཨེའི་ཆོས་གྲྭ་མཇལ།
ས་ལུང་དུ་ཕྱིན། མཁན་ཆེན་རིན་པོ་ཆེས་གཙོ་མཛད། ཞལ་ངོ་རྣམས་ལ་ཚེ་རྟ་བསྒྲགས་མའི་དབང་ཕུལ་བའི་ནུབ། སྨྱོན་མེད་དུ་རྟ་མགོ་ཤིན་དུ་གསལ་བ་མེ་ལོང་གི་གཟུགས་བརྙན་ལྟ་བུའི་མཚན་མ་བཟང་པོ་བྱུང།
དེ་མཚམས་དཔལ་ལྡན་འབྲས་སྤུངས་ཀྱི་དགོན་པར་པཎ་ཆེན་རིན་པོ་ཆེའི་དྲུང་དུ་བསྙེགས། ཐོགས་མར་ཚེ་དབང་རྡུལ་ཚོན་གྱི་དཀྱིལ་འཁོར་ལ་བརྟེན་པའི་དུས་ཀྱི་འཁོར་ལོའི་དབང་རྫོགས་པ།
འཁོར་ལོ་སྡོམ་ཆེན་རས་བྲིས་མ། རྡོ་རྗེ་ཤུགས་ཀྱི་རྗེས་གནང། ཁྱུང་འདྲའི་བསྒོམ་ལུང། ཆོས་ཀྱི་རྒྱལ་པོ་རྣམ་རྒྱལ་གྲགས་བཟང་གིས་མཛད་པའི་ཡིག་ལུང་མཐའ་དག་ཞུ་བ་ལ་ཟླ་ཕྱེད་བསྡད། གསེར་ཞོ་གང་གི་མཎྜལ་མཚོན་དོན་དུ་བྱས།
དེ་ལས་གཞན་བཀའ་དབང་རེ་རེ་བཞིན་གོས་དར་གན་སྤོས། རས་ཡུག་སོགས་འབུལ་བ་སྣ་མ་ཆད་ཙམ་ཕུལ། བཅོ་ལྔའི་ཉིན་དབང་གི་དངོས་གཞི་ཐོབ་པའི་ནུབ་གཟའ་འཛིན་མ་གྲོལ་བར།
ཁྱུང་

འདྲའི་བཟླས་པ་བརྩེ་vc: རྩེགཅིག་ཏུ་བྱས་ནས། སླར་སྨན་སྡིངས་རི་བོ་རྒྱས་པའི་མགུལ་དུ་ཕྱིན། ལོ་ཆེན་དྲུང་གིས་དགོངས་པ་ལྟར་རྒྱུད་ལུང་དང་ནི་གུའི་དབུ་བཙུགས། ལྷུན་སྡིངས་ཀྱི་བར་ཞག་བཞི་བཅུ་ཙམ་གྱི་རིང་ལ།
ནི་གུའི་དབང་བཀའ་ཉེར་ལྔ། སྤྱན་རས་གཟིགས་འགྲོ་འདུལ་སོགས་བཀའ་དབང་མང་བར་ཕུལ། ངེད་རང་གིས་དུས་འཁོར་དང། གསང་འདུས་ཀྱི་ཆོ་གའི་ལྷག། རྒྱ་གཞུང་ཐ་དད་ཀྱི་ལུང། སྒྲོན་གསལ་གྱི་རྒྱན་བདུན་སོགས་ལ་ཞིབ་བཤད།
གྲོལ་ཐིག། ཡི་གེ་བཞི་པ། ཁྲིད་ཁ་བརྒྱ་རྩའི་ཁ་བསྐོངས་བཀྲ་ཤིས་གྲངས་ཀྱི་མཐའ་བསྟེན་མིང་བཀྲ་བཟང་བར་འདུག་པས། སེམས་ཁྲིད་ཡིད་བཞིན་ནོར་བུ་ཞུས་ཏེ། འདི་ཉིད་ལོ་ཆེན་དྲུང་གིས་བསྒོམ་གསན་པའི་ཐོག་མ་རང་ཡིན་གསུང་ངོ༎དགོན་གསར་བླ་མ་རྟོགས་ལྡན་པ་ནས།
སྙན་རྒྱུད་བདེ་མཆོག་གི་དཀྱིལ་ཐང་དབང་ཙམ་གཡར་ནས། དབང་བཀའ་རྣམས་ལེགས་པར་ཐོབ་པས། སྔར་གྱི་རས་ཆུང་སྙན་བརྒྱུད་ཁ་ཚང་བའི་ཡིད་བདེ་སྐྱེས།
ཞུ་བན་སྤྱན་གཅིག་པ་ལས་བཀྲ་དུམ་པའི་ཕ་ཆོས། གཞན་དུ་བཙལ་བས་གཏན་མ་རྙེད་པའི་རྟ་མགྲིན་དྲེགས་པའི་དབང་ལུང། ཙཎྜའི་སྲོག་དབང་ཡང་གནས་དེ་ཀར་ཞུས། སྐབས་དེར་ཟླ་གཅིག་ལ་གདན་གཅིག་ལས་མ་གཡོས་པའི་ཚོགས་འཁོར་བཞི་བཅུ་ཞེ་ལྔ་བྱུང་ཞིང་ཆོས་བྲོ་དང་མགུར་མས་གཟིགས་ཁང་འདེགས་པ་འདྲ་བ་རྒྱུན་མར་མཛད་ཀྱང།
ཚོགས་ལྷག་གཏོང་རྒྱུ་ནི་ཆེར་མ་བྱུང། དེ་རྗེས་བྱིན་རླབས་ཟིལ་ཆེན་རྒྱས་པའི་ལོ་ཆེན་བཀའ་དྲིན་འཁོར་མེད་དེས།
བརྩེ་བའི་སྤྱན་ཆབ་གཡོ་བ་དང་བཅས་པའི་སྐྱེལ་ཐུང་གནང། ཞབས་དབང་བདག་གི་སྐལ་བས་བཀར་ཏེ་ཐོབ་པའི་ལས་འཕྲོ་མི་འདུག་པ་ནས། ཞབས་འོག་གི་ས་བརྡུལ་

ཅུང་ཟད་མགོ་ལ་བཞག། ལྷག་པར་འཁྲེང་བཞིན་དུ། འཕྲབས་བྱུང་དུ་འབོད་མི་རྐང་གཏད་ནན་བསྐྱེད་བྱུང་ནས། འགྲོ་མི་འདོད་བཞིན་དུ་ཕྱིན་པས། མགྲོན་གྱིས་མ་འཚེང་པའི། ཡར་ལམ་གྱི་བསྐོལ་ཇ་ལ་དམིགས་པའི་ཇ་རྡུམ་ཆེ་བ་རང་ཅིག་ཡོད་པ་དེ་བོར།
དེས་མ་ཆོག་པར་སྒྲོ་བཏགས་ཀྱི་ཀུ་ཅོས་ལུང་པ་བཀངས། དེས་མ་ཁེགས་པར་སྡུག་གཤིས་ངན་པར་ཐག་བཅད་ནས་སྐུ་ཆགས་གང་ཡོད་ཐམས་ཅད་དུས་ལན་གཅིག་ལ་བཏོལ་བ་ཞིག་བྱུང།
དེ་ནུབ་ཕོ་བྲང་མཇལ་ནས་ཁང་གསར་གྱི་བར་སྤེལ་ཉལ་ཏེ། རྔོད་ལ་བརྒྱུད་ནས། རིགས་ལྡན་ཆོས་ཀྱི་རྒྱལ་པོ་ཡབ་སྲས་ཀྱི་དྲུང་དུ། ངེས་དོན་རྒྱ་མཚོའི་དབུ་ཞབས་མ་ལུས་པ་ལ་རེ་རེ་ནས་དྲིས་མལ་གནང་བའི་ལན།
རང་བློས་གང་སྤོབས་གསོལ་རྟིང་མའི་རིང་ལ་རྫོགས་པར་ཞུས་ཤིང། དྲུང་ཇོ་གདན་པས་དབུ་མཛད། གོང་གི་གསོལ་གཟིམས་རགས་བསྡུས་ལ་བཀའ་བཞིན་འདོད་ཆོས་མང་བར་བགྱིས་ཤིང། ཐུབ་ཆེན་རབ་གནས་སོགས་ལེགས་ཚོགས་རྒྱ་ཆེར་སྤེལ་བའི་གནང་སྦྱིན།
དཀར་ཡོལ། སྤོས་ཆག། གསེར་རྣམས་ལོ་ཆེན་དྲུང་འབུལ་མི་བརྫངས། ཐུབ་པ་ལ་དར་ཡུག་གཅིག་དང། ཁ་བཅུ་བཞི་དུས་འཁོར་ལ་སྙན་དར་ཕུལ་རྗེས། རྒྱུ་གཟེར་ཆབ་ཞུགས་ཀྱི་ཕྱག་ཕྱིར་བཀྲིས།
ཀུན་དྲིལ་ཡབ་སྲས་དྲུང་དུ་ཟླ་གཅིག་ཙམ་བསྡད་ནས་སྐྱེ་ཡུལ་ལ་ཕྱིན་པས། སྔར་བཤད་པའི་རྨི་ལམ་གྱི་མཚན་མ་བསླུ་བ་མེད་པ་བདེན་དོན་མངོན་སུམ་དུ་གཟིགས་གསལ་ཕེབས་འདུག་ཅིང།
རྒྱུ་གཟེར་ཟློས་གར་གྱི་བསྟན་བཅོས་སྤེལ་བ་དེ། མ་འོངས་ལུང་བསྟན་དུ་བསམ་ཤེས་ཀྱིས་དཔྱད་ན་མཚོན་པ་ཞིག་བྱུང་འདུག་དེར་ཟླ་བ་དགུའི་རིང་རྒྱུད་མན་ངག་བསྒྲགས་པའི་ཆོས་འཆད་དང། དབྱར་

རིངས་ནི་གུ་བཟླས་པ་ལན་བཅུ་བདུན་ཙམ་མི་རྟག་སྐྱོ་ཤས་ཀྱིས་བསྐུལ་ནས་རང་གཞན་ཀུན་ལ་སྨིན་པར་བགྱིས། བྲག་སྟེངས་སུ་མཚམས་ཞག་བདུན་མའི་སྤྱད་ཆ་ཤིན་ཏུ་དམ་པའི་རིང། སྔར་རང་ལོ་ཉེར་གཉིས་པ་ལ། གནས་དེ་ཉིད་དུ་རྣམ་སྲས་རྟ་བདག་བརྒྱད་ཀྱི་མཚན་མ་གསལ་པོར་མཐོང་བའི་དུས།
གཡོན་ཕྱོགས་ཀྱི་སྟེངས་ཐད་ལ་འདུག་པའི་གནོད་སྦྱིན་ཨ་པ་ར་ཛི་ཏའི་གཟུགས་ཤིན་དུ་གསལ་བ་རབ་ཀྱི་མཐར་ཕྱིན་པ་ཅིག་ཇ་ཕོར་ལ་བྱུང་བ་ཡོངས་ཀྱི་མིག་ལམ་ལ་ཕེབས།
སླར་ལོག་ནས་ཡོངས་དུས་རྒྱལ་ཐང་ཆུ་བཟངས་སུ་གཏོར་གསོས་རྒྱས་པ། སྙན་དར་གསེར་མཆོད་རྣམས་བརྫངས། ཟུ་ལུང་དུ་སྔགས་གཞོན་གཅིག་ལ་གསོལ་མཆོད་ཀྱི་ལག་ལེན་བསླབས་ཤིང་སྤོས་ཤེལ་སོགས་སྟེར་སྦྱིན་ཡང་དག་བྱས་ནས་ངམ་རིངས་ལ་བརྒྱུད།
དགུན་ཚའི་ཇོ་བོའི་དྲུང་ན་ལོ་ཆེན་དཔོན་སློབ་བཀའ་གྱུར་རོ་ཅོག་གཟིགས་ཏོག་གནང་བའི་དྲུང་དུ་སླེབ། གསེར་བསྲང་གང། དར་ཁ་གསུམ་སྦྲེལ།
དོ་སྦྲལ། ཁ་རྐྱང་རེ་རེ་ངེད་རང་དཔོན་སློབ་ཀུན་གྱིས་སོ་སོ་ནས་ཕྱག་མཇལ་དུ་བགྱིས་ནས་དགོན་སར་དུ་པཎ་ཆེན་རིན་པོ་ཆེའི་དྲུང་ཡང་མཇལ་མཚམས། དཔལ་ལྡན་ས་སྐྱར་གདུང་བརྒྱུད་རིན་པོ་ཆེའི་ཐུགས་བཞེད།
སྤོས་ཤེལ་གྱི་ཐུབ་པ། ཛོ་ཀི་རྫས་སྣ་ཚང། གུར་གུམ། ནེ་ཙོ་སོགས་དགོངས་པ་ལ་འབྱོར་པའི་དགྱེས་པ་བསྐྱེད། སྤྱིར་རྟེན་མཇལ་ཆེ་ལོངས་དང། ཁྱད་པར་རྗེ་བཙུན་རིན་པོ་ཆེའི་སྐུ་འདྲ་མཛེ་ཐོད་མ་ལ་དགོས་པའི་ཁྱད་པར་གྱིས་རྟེན་འབྲེལ་གྱིས་དབང་ལས་སྙན་དར་རྣམ་ལྔ།
སྤོས་ཆག་མའི་མཎྜལ། སྒོ་རྔུམ་གྱི་མགོན་པོའི་དྲུང་དུ་སྙན་དར་ཁ་ཡིག་འབྱར་བ་བཅུ་གསུམ། གསེར་གྱི་མཆོད་ཕྲན།
དགེ་འདུན་བཅུ་ཕྲག་ལྷག་པའི་གཏོར་སྒྲུབ་དང་བཅས་ཕྲིན་

ལས་ཞུས། དེ་སྐབས་བཞི་ཐོག་ཏུ་གདུང་བརྒྱུད་རིན་པོ་ཆེའི་ཐུགས་དམ་བདེ་མཆོག་བརྒྱུད་པའི་བྲིས་སྐུ་གཟབ་བྲིས་རྣམས་བཞུགས་པའི་སྒམ་དེའི་ཁ་འབྱེད་མཛད། དྲུང་པ་རང་གི་ཕྱག་གི་གང་ཟིན་ཅིག་ཐོག་མར་གཟིགས་པ་ཞུ།
རྟེན་འབྲེལ་ཞིག་བལྟ་གསུང། གཅིག་བླངས་ཞལ་ཕྱེ་བས་ནག་པོ་སྤྱོད་པའི་སྐུ་བྱུང་བ། ཐུགས་མཚར་མཚར་གནང་གི་འདུག། དུས་དེར་བླ་བྲང་ཤར་དུ་ཚེ་དབང་སོགས་ཡུམ་སྲས་ལྷན་དུ་ཕུལ། ཕྱག་ན་ཡོད་པའི་བླ་མ་གནམ་ཁའུ་པའི་ཞལ་གཟིགས་ཀྱི་བྲིས་སྐུའི་དྲུང་དུ་བསྐང་གསོ་ནུབ་གཅིག་བྱས།
ངོར་དུ་འགྲོ་མི་འདྲ་འདུག་པ་ལ་གསེར་གྱི་ཡང་ཆུང་ཞོ་གསུམ་འཁོར་བ་ཅིག། གཡུ་ཞོ་བརྒྱད་རི་བ། དར་ཡུག་གཅིག་རྣམས་དང།
རིན་པོ་ཆེ་ལྷ་མཆོག་སེང་གེའི་དྲུང་གི་ནང་རྟེན་ལ་དཀར་མེའི་ཐེས་དང། ཇ་ཤིན་ཏུ་བཟང་བ་ཁལ་ཕྱེད་དགུ་མཆོད་ལ་དམིགས་ནས་ཕུལ། ཁྲོ་ཕུ་བྱམས་ཆེན་དྲུང་མར་མི་ཁུར་ཐེག་ཚད་གཉིས་ཀྱི་དཀར་མེ་ཡང་དག་པ་ཕུལ་ཏེ་ལམ་བསྲངས།
དེ་མཚམས་དབེན་གནས་དམ་པ་ན་བཟའ་བྲག་ཕུག་ཏུ་སླེབ། བདེ་མཆོག་ལུ་དྲིལ་ནག་གསུམ་གྱི་དབང་དང། ནི་གུའི་མགྱོགས་ཁྲིད་སོགས་བགྱིས་ཤིང། གནས་དེར་སྣར་ཐང་ནས་མེས་དབོན་དྲུང་གིས་འབོད་མི་རྐང་གཏད་ནང་བྱུང་བས་དགོངས་པ་བཞིན་འོངས་ནས།
ནི་གུའི་ཁྲིད་སོགས་ཐུགས་ཀྱི་རེ་བ་སྐོང་བའི་ལེགས་ལམ་རང་གིས་ཅི་ཤེས་བསྒྲུབས། བྱམས་པའི་སྐུ་སོགས་ལ་སྙན་དར་ཡང་མང་བར་ཕུལ་ནས།
ཁྲི་ཁང་དུ་ཕྱིན། ཚེ་དབང་བརྒྱ་རྩས་གཙོ་བྱས་པའི་དབང་ལུང་གི་དགོངས་ལེན་གང་ཡོད་བྱས། འཕགས་པའི་སྐུ་འདྲ་ཕྱག་ནས་མ་ལ་དར་ཡུག་དམར་པོ་ཁ་བཅུ་དྲུག་ཡོད་པ། རི་ཕུག་གི་བུ་སྟོན་རིན་པོ་ཆེའི་གཟིམ་མལ་སྐུ་འདྲ་ལ་སྙན་

དར་ཁ་གྲངས་མང་ངེས་པ་ཐེས་འབྱར། ཞ་ལུའི་ཐུགས་རྗེ་ཆེན་པོ་ལ་སྙན་དར་བཀྲ་ཤིས་ཁ་བཏགས་དཀར་པོ་ཟུང་དང། དཀར་མེ་སྤོས་འབུལ་རྣམས་སོ་སོར་བསྒྲུབས་རྗེས། ཀུན་སྤངས་རིན་པོ་ཆེའི་དྲུང་དང་ཁ་རུ་བྲག་ཏུ་མཇལ།
ཕ་རིན་པོ་ཆེའི་དྲུང་དུ་འབུལ་རྒྱུའི་གསེར་ཞོ་བདུན་གྱི་མཎྜལ་ཕྱག་ཏུ་བཞག་ནས་དབུས་ལ་ལམ་བསྲངས། ཡར་ཕྱོགས་སུ་ཞག་འགའ་བསྡད་རྗེས། ལྷ་སར་ཇོ་བོའི་དྲུང་དུ་སྙན་དར། སྔོན་གྱི་དར་ཆེན་སྨན་ཚེ་ཁ་ཆེན་བཅུ་དྲུག་སྦྲེལ་བའི་ཡུག་སྣེ་ཚང།
ཇོ་བོ་བཅུ་གཅིག་ཞལ་སོགས་ལ་ཡང་སྙན་དར་མ་ཆད་པ་ཕུལ་ནས་མདའ་སྐོར་བྱས། གླང་ཐང་དུ་སྤྱན་སྔ་རིན་པོ་ཆེའི་དྲུང་དུ་སླེབ། གོས་ཆེན་ནེ་སེར་ཁ་སྦྲེལ།
གསེར་ཞོ་གང་རྣམས་ཕྱག་རྟེན་དུ་ཕུལ་བས། གསོན་གཤིན་ཕྲད་པ་ལྟ་བུའི་ཡིད་བདེ་ཡང་འདི་ལ་ཟེར་གསུང་ལྷག་པར་མཉེས་པའི་བཀའ་ཞལ་ལྷུག་པར་བསྩལ་རྗེས། ན་ལེནྡྲར་བདག་ཆེན་ཆོས་ཀྱི་རྗེ་ཆེ་བའི་དྲུང་དུ་ཕྱིན།
གོས་ལུ་ཧཾ་ཁ་སྦྲེལ་དང་གསེར་ཞོ་གང་གི་ཕྱག་མཇལ་བགྱིས། ཚེ་དབང་ལྷ་དགུ་མ་ཅིག་གི་བཀའ་འགྲེལ་ཞུས། ཐུགས་ལྷག་པར་དགྱེས་དགྱེས་གནང་ཞིང། སླར་དཀར་ཡོལ། དར་ཡུག་ལྗང་ཁུ། སྤོས་ཆག།
ཁ་བཏགས་ཀྱི་གནང་སྦྱིན་བསྩལ་བ་རྣམས་སྤྱན་སྔའི་དྲུང་དུ་ཕུལ་ཞིང། གཡས་རུ་བྱང་ནས་གནང་བའི་གསོལ་ཇ་དཔེ་བྲལ་དེའི་ལྷག་ཉེག་བཅོ་ལྔ་ཡང་ཕུལ་བས། ཕྱིས་འདི་ལས་བཟང་བའི་ཇ་མ་མྱོང་གསུང། དེ་ནས་སྤྱང་ལུང་ཆོས་སྡིངས་སུ་ཕྱིན།
རིན་པོ་ཆེའི་དྲུང་དུ་ཐོག་མའི་མཇལ་རྟེན་བཀྲ་ཤིས་ཁ་བཏགས། ལི་སུག། གྷི་ཝང། ཙན་དན་དཀར་དམར། གུ་གུལ། སེ་འབྲུ་སོགས་བཟང་སྨན་ཀ་ཏོ་ར་གང། སྲབ་ཆེན་གྱི་སྐུ་ཐབས་ཤིན་དུ་ལེགས་པ།
གསེར་ཞོ་གང་

རྣམས་ཕུལ་ནས་མཇལ་ཉིན་ནས། བདག་རང་གཅིག་པུ་ལ་ལམ་འབྲས་འཛུགས་པ་གནང། ཐོག་མར་ཚེ་དབང་ལྷ་དགུ་ཞིག་ཐོབ། སྣང་གསུམ་སྐབས་བསགས་སྦྱངས་ལ་རྭ་བསྒྲེང་སྐོར་དུ་ཕྱིན། རས་མི་ཁུར་གཅིག་བཤགས་ནས་དར་ཅོག།
དར་ཐག། ཇོ་བོ་འཇམ་པའི་རྡོ་རྗེའི་དངུལ་གདུངས་ཆེ་ཆུང་གཉིས་སོགས་ལ་སྙན་དར་སོ་སོར་བཏགས། ཞག་གསུམ་བསྡད་ནས་སྟག་ལུང་ཐེལ་གྱི་ཡང་དབེན་དུ་འོངས། རྟེན་མཇལ་ཞིབ་པོར་བྱས། ཆོས་རྗེ་སྐུ་མཆེད་དྲུང་དུ་བླ་མའི་རྣལ་འབྱོར་དང་ཡི་གེ་དྲུག་མའི་ལུང་ཞུས།
ཚོགས་པ་བྱིན་ལ་རང་རང་གི་བཞེད་པའི་ཆོས་ཉིན་མཚན་རྒྱུན་མི་ཆད་པར་བྱས། ཞག་བཅོ་ལྔ་ཙམ་ལ་སླར་སྤྱང་ལུང་གི་དགོན་པར་སླེབ། རིན་པོ་ཆེའི་དྲུང་དུ་ཁ་བཏགས་སེར་ཁྲ་བཅུ་བདུན།
དར་ཡུག་ལྗང་ཁུ། དཀར་ཡོལ་བཅུ་བདུན་རྣམས་ཕུལ་ནས་སྔགས་ལམ་རྫོགས་པར་ཉན། གཞན་འཆག་མེད་རྣམས་དང་མགོན་པོའི་བཀའ་སོགས་སྔར་མ་ཐོབ་པ་ནི་གཅིག་ཀྱང་མ་བྱུང་ཡང།
པཎ་ཆེན་རིན་པོ་ཆེ་བརྒྱུད་པ་ལ་ཡོད་པའི་འདོད་ཆོས་ཡིད་ཚིམས་པར་མནོས་པའི་མཐར། སྟག་ལུང་དུ་སྤྲུལ་པའི་སྐུ་དབོན་རིན་པོ་ཆེ་སྐུ་མཆེད་ཀྱི་རབ་བྱུང་བསྙེན་རྫོགས་ཀྱི་ཕྱག་ཕྱིར་བཀའ་ནན་ཆེ་བའི་འབོད་མི་བྱུང་ནས་སྐྱར་ཏེ་ཕྱིན།
ཟླ་ཕྱེད་ཙམ་བསྡད་རིན། ཉིན་རངས་པ་ཚོགས་པ་སྤྱིའི་དབང་བཀའ་རྗེས་གནང་ཁོ་ནས་སྦྲེལ། མཚན་མོ་མཚན་མ་ཕྱེད་པར་སྤྲུལ་པའི་སྐུ་ཉིད་ལ་ནི་གུའི་དབང་ཁྲིད།
ཐུགས་དམ་ལྷ་ལྔ། དམ་ཅན་དྲེགས་དྲུག། འཇིགས་བྱེད་ཞེ་དགུ་མ་སོགས་དབང་བཀའ་བྱིན་རླབས་རྣམ་གྲངས་མང་བ། ཁྲིད་བརྒྱའི་རྐང་གྲངས་རྫོགས་ཙམ་ཡང་ཆོས་བདག་པོའི་དཔེར་འདུག་པས་ཕུལ། ཐུགས་རྗེས་ལྷག་པར་

བསྐྱངས་ཤིང། ཁོང་པ་སྤྱང་ལུང་པ་ཆེན་པོ་གཞོན་ནུ་བློ་གྲོས་ཀྱི་སྐུ་སྐྱེ་ཟོལ་དང་བརྗོད་འདོགས་མིན་པའི་ངེས་ཅན་དུ་འདུག་པ་དེའི་བྱིན་རླབས་ཡིན་པ་འདྲ། དེ་སྐབས་ནུབ་གཅིག་སྟག་ལུང་མཆོད་ཁང་གི་ཕྱག་བཞི་པ་དངུལ་སྐུ་ཐོག་ཚད་མ་དེའི་དྲུང་ན་ལམ་དུས་ཞིག་ལེན་པའི་ངང་ལ།
དཔལ་མཁའ་འགྲོ་རྒྱ་མཚོའི་དཀྱིལ་འཁོར་ཆེན་པོའི་སྣང་བ་ཤིན་ཏུ་གསལ་བ་ལྷ་ཚོགས་མ་ལུས་པ་གཅིག་གིས་གཅིག་མ་བསྒྲིབས་པ་མཐོང་བ་དྲི་མེད་ཁྱད་པར་ཅན་དང།
དཔལ་ཤ་ཝ་ར་ཡིན་སྙམ་པའི་ཨ་ཙ་ར་ནག་པོ་ཧུར་བག་ཅན་གཅིག་དབང་གིས་བརྡ་སྤྲད་པའི་ཡིད་ཆེས་སོམ་ཉི་མེད་པར་བྱུང་ནའང། མཆོག་གི་སྤྲུལ་པའི་སྐུ་དེ་ཉིད་ཀྱི་ཐུགས་རྗེ་ཡིན་སྙམ་པའི་གུས་པ་ཁ་ཙམ་མིན་པར་སྐྱེས་སོ༎དེར་ཟླ་བ་བདུན་པའི་ཚེས་བཅུ་གཅིག་ལ་རྗེ་སྐུ་མཆེད་གཉིས་ཀའི་དགེ་ཚུལ་གནང་བའི་སློབ་དཔོན་དང།
བཅུ་གཉིས་ཉིན་རྗེ་དྲུང་དབོན་རིན་པོ་ཆེའི་ཞལ་སྔ་ནས་བསྙེན་རྫོགས་མཛད་པའི་ཕྱག་ཕྱི་བསྒྲུབས།
དེར་བྱུང་བའི་རྙེད་པ་རྣམས་བདག་ཆེན་ཆོས་ཀྱི་རྗེ་དཔལ་ངག་གི་དབང་པོའི་དྲུང་དུ། དར་ཁ་བརྒྱ་དགུ་ཅུ་གོ་དྲུག་དཀར་ཡོལ་བཅོ་བརྒྱད། སྤོས་ཆག་བཅུ་ཁྲེས་བཞི་རྣམས་ཕུལ།
ཚེ་དབང་ལྷ་དགུ་མ་ཞིག་དང། ལྷ་ལྔ་མ་ཅིག་ཞུས། བསྙེན་རྫོགས་ཀྱི་ལས་བརྗོད་པ་ཚར་འཕྲལ། འདོད་ཡོན་གང་ལ་ཡང་མ་ཞེན་པར། དེའི་ཉིན་རང་ཡོང། དེ་ནུབ་འཇིགས་སྐྱོབས་དགོན་པར་ཉལ།
སང་སྤྱང་ལུང་དུ་སླེབ་འཕྲལ་རིན་པོ་ཆེའི་དྲུང་དུ། དར་ཆེན་དཔུས་བསྡུས་བགྱིས་པའི་མདོག་ཐ་དད་པ་མདའ་ཚད་ཉེར་ལྔ། ཇ་དམར་འདོན་ཁ་ལྔ། དཀར་ཡོལ་ཤིན་ཏུ་ལེགས་པ་བདུན་ཕུལ། གླང་ཐང་དུ་འབྲིང་དར་ཁ་གྲངས་བཞི་བཅུ་ཞེ་དགུ་འབུལ་དུ་བཏང་ནས།
ཡེར་པ་

དང་ཇོ་མཇལ་བྱས་ཏེ་རྒྱལ་ཆེན་གླིང་གི་ཕོ་བྲང་ག་ལ་བ་དེར་ཕྱིན། སྡེ་བ་སྐུ་མཆེད་དྲུང་གི་གཙོ་མཛད་ལ་ཟབ་ལམ་རྡོ་རྗེའི་རྣལ་འབྱོར་ཞིབ་པ་གཅིག་དང། ཡུམ་རིན་པོ་ཆེའི་ཕྱག་ཕྱིར་ལྷ་ལྕམ་བཀྲ་ཤིས་པ་ལ།
སྒྲོལ་མ་དཀར་མོའི་ཚེ་ཁྲིད་གྱིས་མཚོན་པའི་དབང་ལུང་མང་དུ་སྤེལ། འབྲལ་བར་མི་སྤོབས་པའི་ཐུགས་བརྩེ་བས་བདག་གིར་མཛད་ཅིང། མཁན་ཆེན་རིན་པོ་ཆེའི་དྲུང་དུ་ཚེ་དཔག་མེད་ལྷ་དགུ་མའི་ཚེ་དབང་ཞུས།
རྣམ་སྲས་དཀར་པོའི་ཚེ་བསྒྲུབ་སླར་ཕུལ་ནས། སྔར་གྱི་གསལ་གནང་དེ་ལ་སྒྲོ་བསྐུར་སྤངས་པའི་ཕྱིར། གོང་དཀར་དུ་མཁའ་འགྲོ་རྒྱ་མཚོའི་དབང་ཞུ་ལ་ཅག་མལ་ཞག་དྲུག་བགྱིས་ནས། དཔལ་སྡེ་ལ་བྱས་འོངས་པའི་ལམ་རོང་རྩེ་གསུམ་དུ།
བྱ་བ་སྤྲུལ་སྐུ་རིན་པོ་ཆེ་དང་མཇལ་ཏེ། བླ་མའི་རྣལ་འབྱོར་གྱི་བཀའ་འགྲེལ་ཞུས། རོང་གྲ་སྨུག་ཏུ་གཅུང་རིན་པོ་ཆེའི་དྲུང་མཇལ་བ་ལ་ཕྱིན། སྤོས་ཤེལ་ལག་རྩེ་སྐོར་ཅིག་ཕུལ།
རྒྱལ་དབང་བཀའ་འབུམ་ལ་བཀའ་གཏད་གནང་ཞིང། དེ་ནུབ་རྗེ་བཙུན་རིན་མོ་vc: པོཆེ་དང། ལྕམ་སྲིང་དྲུང་གིས་གཙོ་མཛད་དཔོན་སློབ་དྲག་བསྡུས་བདུན་ཙམ་ལ་སྒྲ་མི་སྙན་པའི་ཚེ་སྒྲུབ། མཁའ་འགྲོ་མ་དུད་པས་སོལ་བའི་རྗེས་གནང་ཡང་བཀའ་མ་བཟློག་པར་ཕུལ་རྗེས།
ཕོ་བྲང་ཆེན་པོ་གཞིས་ཀ་རིན་ཆེན་སྤུངས་པའི་རྩེར། མི་དབང་ཆོས་ཀྱི་རྒྱལ་པོ་ཡབ་སྲས་དང་མཇལ་བས་བཀའ་དྲིན་ཡང་དག་པའི་ཐུགས་རྗེས་གཟུང་ཞིང།
རྭ་ལྔ་རྩེར་སྡེ་པ་རྒྱལ་བུའི་དྲུང་དང་མཇལ། རྗེ་རིན་པོ་ཆེ་རྒྱ་མཁར་ཆོས་རྫོང་པའི་དྲུང་ལ་ཚེ་དཔག་མེད་ལྷ་མངས་ཀྱི་དབང་བསྐུར་ཞུས་ཏེ། དཔལ་ལྷུན་སྡིངས་ཀྱི་མདུན་པར་བདེ་བར་ཕྱིན།
རིགས་ལྡན་འཇམ་པའི་དབྱངས་དང། ལྷ་སྲས་པདྨ་དཀར་པོའི་སྤྱན་སྔར་ཕྱིན། བདེ་དགྱེ་

གསང་གསུམ། ཚེ་དབང་རིགས་བདུན་སོགས་བློ་ལྷག་མེད་པའི་ཆོས་ཀྱི་བདུད་རྩིའི་རྙེད་པ་བསབ་པར་དཀའ་བའི་བཀའ་དྲིན་ཆེན་པོའི་བཀའ་འགོག་པར་མ་ནུས་པས། རྗེ་བཙུན་མ་ཐུགས་རྗེའི་བདག་མོའི་དྲུང་དང་ལྷན་ཅིག་མི་སྤོབས་བཞིན་དུ་ཕུལ་ནས་སྨན་སྡིངས་བཅུ་བདུན་མཆོད་པ་ལ་ག་ཎ་ཙཀྲའི་པཱུ་ཛ་བཏབས་ཏེ་ཕྱིར་ལོག།
ཆོས་གྲྭ་ཆེན་པོར་རྐང་གཏད་ནས་ཡོངས། ཆོས་དུ་མའི་ཁར་སྤེལ་བའི་སྐབས། སྔར་རྒྱ་སྒོམ་ཆེན་པོའི་དངོས་གྲུབ་ཀྱི་ཕ་ཕོགས་ཡོང་གསུང་བས་དེ་ཉིད་ཡིན་ནམ་སྙམ་པའི་སྐུ་གདུང་ཡིད་བཞིན་གྱི་ནོར་བུ་རིང་བསྲེལ་གྱི་བྱུར་བུར་བསྟམས་ཤིང།
དུང་གཡས་འཁྱིལ་གྱིས་རྒྱན་པའི་བྱིན་རླབས་རང་བབས་སུ།
ནི་གུའི་མགྱོགས་ཁྲིད་དངོས་བསྟན་རང་གིས་གྲངས་སུ་བགྱིས་པའི་བརྒྱ་དང་ལྔའི་ཐོག་ཏུ་ཕེབས་བྱུང་མོད་ཀྱིས། སངས་རྒྱས་ཀྱི་ཡེ་ཤེས་གཟིགས་པ་མི་ལོག་པས་བརྒྱ་རྩ་བརྒྱད་སོང་བ་ཡིན་ནམ་སྙམ་ཞིང།
སྔར་རྒྱ་སྒོམ་རིན་པོ་ཆེ་དང་མ་མཇལ་གོང་གི་ནི་གུ་རྣམ་གྲངས་སུ་བགྱིས་ན། གྲངས་ཀྱིས་གཞལ་བར་མི་ནུས་པ་ལྟ་བུ་ཡོད་ལ། ཟབ་ཁྲིད་ཨངྒི་བཞག་པ་འདི་རྣམས་ཀྱང། དཔེར་ན་ལམ་འབྲས་བརྒྱུད་ལུགས་མི་འདྲ་བ་ཉེར་ལྔ་ཐོབ་པ་ལ།
ཞ་མ་ལུགས་གུད་དུ་ཕྱུངས། ཉེར་བཞི་གཅིག་ཏུ་བགྱིས་པ་དང། ནི་གུ་ལུགས་སྲོལ་མི་འདྲ་བ་ཉེར་ལྔ་ཐོབ་པ་ལ། ཐང་སྟོང་བའི་ལུགས་མ་གཏོགས། གྲངས་གཞན་ཉེར་གཅིག་ཏུ་སྡོམས་པ། བློ་སྦྱོང་ལུགས་བསྲོལ་མི་འདྲ་བ་ལྔ་བཅུ་ཙམ་ཡང་དོན་བདུན་མའི་རྒྱས་འགྲེལ་དཔལ་ཡེས་མ་དང།
ལེགས་བཤད་རྒྱན་གཉིས་ཙམ་དུ་འགྲིལ་བ་ལྟར། རང་གི་ཁ་ཡོད་ལག་ཡོད་དུ་ད་ལཏ་ནམ་དགོས་བློ་ནས་འཆད་ཐུབ་པའི་དབང་དུ་བྱས་ནས་བརྒྱ་རྩ་བརྒྱད་དུ་མིང་སྨོས་པ་གོ་དགོས་

སོ༎ ཞེས་བྱ་བ་འདི་རེ་ཞིག་དབྲི་བསྣན་མེད་པར་ཡོངས་སུ་གྲུབ་པའོ༎རབ་སྦྱང་གཞུང་ལུགས་ཀུན་གྱི་གནད་དོན་རིག༎མི་མཐུན་བརྩོད་པའི་དབྱངས་རྣམས་བྲག་ཆར་གོ༎གཅིག་པུར་འདུག་ཀྱང་དགའ་བའི་ཅ་ཅོ་ཤོར༎སེམས་ཀྱི་མདུད་གྲོལ་མཆོག་དེ་འདི་སྐད་གླེང༎མང་ཐོས་ཀུན་རྟོག་བསམ་བྱུང་འོད་བརྒྱ་བ༎རྟ་བདུན་རྐྱེན་གྱིས་གཞན་དབང་གླིང་བཞིར་དྲངས༎བཅུ་གཉིས་དགའ་མའི་ཁྱིམ་དུ་བསྒོམ་པའི་མལ༎གྲོལ་བ་མཆོག་གི་གནས་ལ་དགའ་མགུར་བསྟེན༎ཀུན་གསལ་ལང་ཚོས་རབ་དྲེགས་ལུས་ཕྲ་མ༎གྲེ་འགྱུར་བྱེ་བའི་སྙན་ངག་རྒྱུད་མང་སྒྲས༎མཁས་རྣམས་སྙིང་ལ་དཔྱིད་ཀྱི་དགའ་སྟོན་ཆད༎སྣ་ཚོགས་རང་གྲོལ་མཆོག་ལ་སྦྱོར་ཤེས་མོད༎དེང་དུས་བྱིས་པ་ཀུན་ལ་ཡུལ་གྱི་སྐད༎ཕལ་པའི་ང་རོས་དགའ་བ་བསྐྱེད་བྱེད་པ༎རིགས་པ་མིན་ལ་སྣང་བློ་གཡོ་བའི་ཚུལ༎གནས་འདིར་གྲོལ་མཆོག་ལྷག་པར་ངོ་མཚར་གྱུར༎སྔོན་བྱོན་མཁས་ཀུན་རིག་གནས་གཞུང་བརྒྱ་ཡི༎དཔག་བསམ་ལོ་མའི་དགའ་སྟོན་ཆགས་ནས༎གྲུབ་མཆོག་རྣམས་ཀྱང་དོན་བཟང་འབྲས་བུ་ཡིས༎རང་གྲོལ་བཅུད་ལེན་མཆོག་ལ་ཡིད་རྟོན་གྱུར༎ཀྱི་ཧུད་གཉིས་འཐུང་དབང་པོའི་ཀུན་སྤྱོད་ལ༎མ་སྦྱངས་བ་ལང་དགའ་བ་གང་ལ་སྐྱེ༎མིང་ཙམ་མཚུངས་ཀྱང་རང་བཞིན་ཐ་དད་ཅེས༎གྲོལ་མཆོག་སོམ་ཉི་སྤངས་ཏེ་འདི་སྐད་སྨྲ༎དཔལ་ལྡན་མཁས་ཀུན་དགའ་བའི་བདུད་རྩི་ནི༎རང་གྲོལ་བསམ་པའི་བསྙིམ་པས་ལེགས་མནོས་ཏེ༎གསུང་རབ་མཆོག་ལ་མི་འཇིགས་སྤོབས་པ་ཅན༎བློ་གསལ་རྒྱ་མཚོའི་སྡེ་ཡིས་རྣམ་པར་བཀོད༎ཨེ་མ་ཀུན་རྟོག་ཞིང་ས་ལ༎ཉེ་བར་འཁྲུངས་

པའི་དགའ་བསྐྱེད་གཏམ༎བཅིངས་པ་གྲོལ་ལྟར་དོན་མཚོན་པའི༎མཆོག་ཏུ་སྐལ་བཟང་བསྟི་གནས་ཉིད༎འདི་ན་ཀུན་རྟོག་མེ་ལོང་ལ༎རང་དགའི་བག་ཆགས་གཟུགས་བརྙན་ཙམ༎འཛིན་པ་རང་གྲོལ་ཤར་བའི་ཚེ༎མཆོག་དམན་ཡོངས་ལ་གསལ་བར་སྨྲས༎ཅུང་ཟད་བཟློས་པར་སྨོས་པ་རྣམས༎བློ་གྲོས་དམན་པས་གོ་ཕྱིར་ཏེ༎ཤིན་ཏུ་བླུན་ངོར་བརྗོད་པ་ན༎སྨྲ་པོ་བ་ལང་མཚོན་པ་ཉིད༎དེ་སྐད་བརྗོད་འདི་སྙོམས་ལས་ཀྱི༎འདམ་བྱིངས་གྱུར་ཀྱང་དབང་མེད་དུ༎བསྐུལ་བྱེད་མང་པོའི་ནན་ཚིག་ངོར༎སྡེབས་ལ་མཁས་རྣམས་བཟོད་པར་བཞེས༎འདིར་འབད་ལས་བྱུང་དགེ་བའི་ཆ༎ཀུན་དགའི་ཡིད་ཆེས་ལས་སྐྱེས་པས༎འགྲོ་བ་སྨིན་གྲོལ་ལམ་འགོད་པའི༎དེད་དཔོན་མཆོག་ཏུ་བདག་གྱུར་ཅིག༎ཅེས་པ་འདི་ནི་བོད་ཡུལ་སྟོད་ཀྱི་ཆ༎
མངའ་རིས་ཀྱི་རྒྱུད་དུ་བྱུང་བའི་དགེ་སློང་ཐོས་པ་འཛིན་པ་དཔལ་ལྡན་ཀུན་དགའ་གྲོལ་མཆོག་བློ་གསལ་རྒྱ་མཚོའི་སྡེ་ཅེས་བྱ་བས༎ བསྟན་པ་ལ་དགའ་བའི་ལྷ་རྣམས་ཀྱིས་མངོན་པར་བསྲུངས་པས་ཕྱིར་རྒོལ་གཞན་གྱིས་ཀླགས་བལྟ་བར་དཀའ་བའི་ལྗོངས།
མི་འཇིགས་པ་སྐྱབས་ཀྱིས་སྦྱིན་པས་བདེ་བར་ཚོ་བའི་ཞིང། ཟོང་འདོད་དགུ་འབྱུང་བའི་ཚོང་འདུས། དཔལ་ཁྲི་གང་གི་ཡང་རྩེ་རྣམ་པར་རྒྱལ་བའི་ཁང་བཟང་མཐོན་པོར་སྦྱར་བ་ལས།
སླར་ཡང་བསོད་ནམས་ཆེན་པོའི་དཔལ་གྱིས་མངོན་པར་མཐོ་བའི་མི་དབང་ཡབ་སྲས་ཀྱི་བཀས། ལྷག་མ་ལུས་པའི་གནས་འདོམས་པ་ཞིག་ཅི་ནས་ཀྱང་སྤེལ་ཞིང་ཉེར་ལེན་གྱི་ལེགས་ཚོགས་མཐའ་དག་ཡང་ཡང་དུ་བསྐུལ་འདེབས་ནན་གྱིས་མཛད་དེ་ཡོངས་སུ་རྫོགས་པར།
དཔལ་སྣར་ཐང་གི་ཆོས་གྲྭ་ཆེན་པོ། ནག་པ་ཟླ་བའི་ཚེས་གཅིག་ལ་གྲུབ་པའི་ཡི་གེ་པ་ནི། ཤྲ་དྷཾ་པྲཛྙ་མ་ཏི་ཛོ་ཀི་ཙརྱ་སེ་ན་ཅེས་བྱ་བས་མོས་ཤིང་གུས་པའི་བློས་བགྱིས་པ་ཕྱོགས་དུས་ཐམས་ཅད་དུ་དགེ་ལེགས་ཀྱི་རྒྱུར་གྱུར་ཅིག༎
་་༎རྣམ་ཐར་སྐལ་བཟང་དད་པའི་ཤིང་རྟ་འདྲེན་བྱེད་ཀྱི་འཕྲོས་ཟུར་འདེབས་མཛེས་རྒྱན།

ཤྲེ་ཡ་སེ་ཏུ།དཔལ་གྱི་འབྱུང་གནས་ཡིད་ཆེས་ལྡན་པའི་རྗེ༎གྲོལ་བ་མཆོག་གི་ཐར་ལམ་སྟོན་མཁས་པ༎བློ་གསལ་རྒྱ་མཚོའི་སྡེ་ཡི་གཙུག་གི་རྒྱན༎བརྒྱུད་ལྡན་བླ་མའི་ཚོགས་ལ་ཕྱག་བགྱིའོ༎འདི་ལྟར་ལོ་ཟླའི་ཟོལ་གྱིས་ཁྲིད་པའི་མཐར༎སྐྲ་དཀར་ལྕགས་ཀྱུའི་མཚོན་ཆས་ཉེར་བཟུང་ནས༎ལང་ཚོ་ཡོལ་བའི་རྒན་པོའི་རང་བཞིན་ལ༎ངང་གིས་འཇུག་པ་འདི་ཀོ་ངོ་མཚར་རྨད༎གཞོན་ནུའི་རང་བཞིན་བྱིས་པའི་རང་ཉམས་ཀྱིས༎ཆོས་བརྒྱད་ཟོལ་ལ་བརྟེན་པའི་སྒེག་ཆོས་ལས༎རིང་དུ་སོན་པའི་མང་ཐོས་དྲང་སྲོང་བདག༎ཆག་མེད་བས་མཐའི་གནས་ལ་ཡིད་རབ་འཕྱོ༎བརྗོད་པའི་ཚིག་གི་དབུ་བས་མི་ངོམས་ཤིང༎ཐོས་པའི་མིག་དཀྱུས་གཡོ་བའི་ཡིད་དྲངས་ནས༎ཐ་སྙད་རྟོག་པའི་ལམ་ལ་བགྲོད་པ་ཡི༎ངལ་བ་འདི་ཀོ་རང་མྱོང་བླུན་པོའི་གཤིས༎དོན་གྱི་ཁུ་བཅུད་སྙིང་གི་བུམ་བཟང་དུ༎ཉེ་བར་ལེན་པའི་སྐལ་བཟང་གྲོགས་པོ་དག༎ཚིག་གི་ན་ཡར་སྤྱོད་པའི་སེམས་བོར་

ལ༎དོན་བཞིན་འདོམས་ལ་སྙིང་ནས་ཡིད་ཆེས་བྱོས༎ཨེ་མ་དམ་ཆོས་རིན་པོ་ཆེ༎བསམས་བཞིན་དཀའ་བར་སྟོན་པའི་ཚུལ༎མཐར་ཐུག་རྫོགས་པའི་སངས་རྒྱས་ཉིད༎ཇི་ལྟར་རྙེད་སྙམ་སོ་ཉེར་སྤྱོད༎ཐོས་པ་ལས་གཞན་ལམ་མེད་ཅིང༎བདག་ནི་ཐོས་པའི་ཁུར་གྱིས་བཅིངས༎ཐོས་བྲལ་མུ་ཅོར་སྨྲ་བ་ནི༎སྙིང་ནས་སྤྱོད་པར་མ་ནུས་གྲང༎བསྟན་པ་ལས་ལྷག་བཀུར་བསྟིའི་གནས༎གཞན་དུ་རྡུལ་ཙམ་མ་དམིགས་ཚེ༎དེ་ཉིད་འཛིན་དང་སྤེལ་བའི་ཕྱིར༎ཐོས་པས་མི་ངོམས་ཉིད་དུ་གྱུར༎ཐོས་བསྒོམ་སྤེལ་མར་བགྱིད་པའི་སེམས༎ཡིད་གཉིས་འཕྱང་མོར་སྤྱོད་ན་ཀོ༎དབེན་གནས་རི་བོའི་ཁྲོད་ཉིད་དུ༎གཉུག་མའི་རང་ཞལ་བལྟ་བར་སྨོན༎བལྟ་ཡུལ་མཐོང་བྱའི་གནས་མིན་པའི༎ཁྱབ་གདལ་གཉུག་མའི་དེ་ཉིད་ནི༎གྲོང་དང་དབེན་པའི་གནས་དག་ཏུའང༎རོ་མཉམ་ཉིད་ཕྱིར་འབད་པས་ཅི༎བདག་བློ་ཐོས་པའི་བང་མཛོད་འདིར༎དབང་ལུང་གདམས་པའི་རིན་ཆེན་དག༎དད་པའི་ཟོང་གིས་ཉེར་ཐོབ་པའི༎གནས་ཚུལ་ཆ་ཙམ་ཡི་གེར་སྤེལ༎དེ་ཡང་རང་གི་ལས་སྣང་གི་ཀུན་རྟོག་ཇི་ལྟ་བའི་གནས་ཚུལ་སྒྲིབ་མེད་དུ་བྲིས་པའི་ཡི་གེ་སྔ་མ་དེ་ཉིད་དང་རྗེས་སུ་འབྲེལ་བའི་བརྗོད་པའི་སྒོར་གྱུར་བ་ཡང།
རྒྱ་སྒོམ་སྦས་པའི་རྣལ་འབྱོར་བས་དངོས་གྲུབ་ཀྱི་ཕ་ཕོགས་འབྱུང་བར་ལུང་བསྟན་པའི་གནས་དོན་མངོན་སུམ་དུ་མཐོང་བའི་སྐབས།
ཡིད་བདེ་མར་ངོ་འཕེལ་བའི་ངང་ནས། མི་འཇིགས་པ་སྐྱབས་ཀྱིས་བདེ་བར་འཚོ་བའི་ཞིང་དཔལ་ཁྲི་ཁང་གི་ཡང་རྩེ་རྣམ་པར་རྒྱལ་བའི་ཕོ་བྲང་མཐོན་པོར་མི་དབང་ཡབ་སྲས་ཀྱི་དྲུང་དུ།
པཎ་ཆེན་ནགས་ཀྱི་རིན་ཆེན་ནས་བརྒྱུད་པའི་ཚེ་འཛིན་

དཀར་པོ་རྒྱལ་བ་འོད་སྣང་གི་བྱིན་རླབས་ཆོས་ཀྱི་སྒོ་འབྱེད་སྔོན་དུ་འགྲོ་བ་ཅན་གྱི་པདྨ་ཚེ་དཔག་མེད་ཀྱི་འཆི་མེད་གཉུག་མའི་གཞུང་ལམ་ཁྱད་པར་ཅན་ལ། ཡི་གེ་ཆ་རེ་རེ་ནས་དྲིས་མལ་གྱིས་ཐུགས་ཀྱི་ཐེ་ཚོམ་མ་ལུས་པ་བསལ་ཏེ་ཡིད་ཆེས་རྙེད་པའི་ཕྱག་ཁྲིད་མཛུབ་ཚུགས་སུ་ཕུལ་མཐར།
དཔལ་ཤཱ་ཝ་ར་འཆི་མེད་ནས་བརྒྱུད་པའི་ཟབ་ལམ་རྡོ་རྗེའི་རྣལ་འབྱོར་རྒྱ་གར་པཎ་ཆེན་ནགས་ཀྱི་རིན་ཆེན་གྱི་ཁྱད་ཆོས་དེ་ཉིད་ཀྱི་ཞལ་ལུང་ཆོས་རྗེ་ཆོས་ཀྱི་གྲགས་པའི་ཡིག་རིས་སུ་མཛད་པའི་དངོས་བསྟན་ལས་བརྩམས་ཏེ།
རང་གི་རྒྱུད་ཀྱིས་བསྡུས་པའི་མྱོང་བ་ཅུང་ཟད་ཀྱི་རྗེས་སུ་བརྒྱན་ཏེ་ཞིབ་རྒྱས་སུ་ཕུལ་བས། རྣམ་པར་དཔྱོད་པའི་མཁྱེན་དགོངས་ཞིབ་མོར་འབྱེད་པའི་དགོངས་པའི་དབྱིངས་སུ་ཡོངས་སུ་བྱོར་ཞིང།
དད་པ་གསུམ་སྟོབས་སུ་གྱུར་པའི་སྐལ་བ་བཟང་པོའི་གནས་བདག་གིར་མཛད། དེ་ལས་གཞན་སྔ་གོང་ས་སྐྱའི་ལོ་ཙ་བ་ཆེན་པོ་འཇམ་དབྱངས་གསར་མའི་ཞབས་ཀྱི་པདྨོར་མངོན་པར་དབང་བསྐུར་ཕྱིན་ཅི་མ་ལོག་པར་གསན་པའི་དཔལ་སྡོམ་པ་རབ་འཇིགས་ཧེ་རུ་ཀ་བོང་བུའི་ཞལ་ཅན་གྱི་རྫོགས་རིམ་ཕྲ་ཐིག་གི་རྣལ་འབྱོར་ནཻ་པཱ་ལའི་པཎྜི་ཏ་མ་ཧཱ་བོ་དྷི་ཉིད་ཀྱི་ཐུགས་བཅུད་ངེས་བརྗོད་ཀྱི་རྒྱུད་བླ་ན་མ་མཆིས་པ་དེ་ཉིད་དང།
ཚེ་དབང་བརྒྱ་རྩ། བདེ་མཆོག་ལཱུ་ཨི་ཞབས་ཀྱི་དབང། གྲུབ་པའི་རྒྱལ་མོ་ལྷ་མངས། ཡེ་ཤེས་མགོན་པོ་ཕྱག་བཞི་པའི་བཀས་བསྒོ་རྗེས་གནང་སོགས་འབུལ་བའི་སྐབས་ཉིད་དུ།
སྔར་སྨོས་པའི་རྟོགས་བརྗོད་ཀྱི་རྒྱ་ཆེར་བཤད་པ་ཉིད་ཀྱང་བཀའ་བསྐུལ་ནས་ལེགས་པར་སྦྱར་ཞིང། མཐའ་རྒྱས་ཀྱི་བགྱི་བ་ཅུང་ཟད་དཔལ་སྣར་ཐང་གི་ཆོས་གྲྭ་ཆེན་པོ་ཉིད་དུ་ཞབས་ཐོགས་པར་བགྱི་བའི་སྐབས།
ཆོས་གྲྭ་ཆེན་པོ་དེ་ཉིད་ན་

བཞུགས་པའི་ས་དགེ་གཉིས་ཀའི་འདུས་པའི་ཚོགས་ལྷན་ཅིག་པའི་དབུས་སུ་བཀའ་གདམས་གླེགས་བམ་ཕ་ཆོས་བུ་ཆོས། དེ་དག་དང་འབྲེལ་བའི་ཐིག་ལེ་བཅུ་དྲུག་གི་དབང། ཐིག་ལེའི་བསྒོམ་ཁྲིད་རྣམས་བཤད་པ་འདོམས་ཆེ་རང་བློས་ཅི་ཤེས་བླ་ཆོས་མིན་པ་བསྟན་པའི་རྒྱུན་ལ་བསལ་ནས་ཞིབ་རྒྱས་སུ་ཕུལ་མཐར།
དཱུ་ཏིའི་འབོད་མིས་ཡང་ཡང་བསྐུལ་བའི་དབང་ལས། ཤུལ་ལམ་བདེ་བར་གཏིང་སྐྱེས་མཁར་ཆེན་དུ་སོན་ཞིང། གནས་དེ་ཉིད་དུ་བྲག་དཀར་ནས་མཁན་ཆེན་རིན་པོ་ཆེ་སྤྱན་དྲངས་ནས།1མངོན་པར་རྟོགས་པའི་རྒྱན་འགྲེལ་པ་དང་བཅས་པའི་དཀའ་འགྲེལ་བཞེད་ཚུལ་རྒྱ་མཚོའི་རླབས་ཕྲེང།2ལུས་དང་ཡང་ལག་རྒྱས་པར་བཤད་པ་ལུང་དོན་རྒྱ་མཚོ།3སྦྱོར་ཊིཀ་གནད་ཀྱི་སྒྲོན་མ།4རྒྱན་གྱི་འགྲེལ་བཤད་འཇུག་སྒོ་གསུམ་པ་ལུང་རིག་རོལ་མཚོ།5ལུང་གི་སྙིང་པོ།6མཚོན་བྱེད་དཔེའི་དགེ་འདུན་གྱི་ཟུར་འདེབས་ངག་གི་དབང་པོའི་མཛེས་རྒྱན།7བསམ་གཟུགས་ཀྱི་ཟུར་འདེབས་ངག་གི་དབང་པོའི་དོ་ཤལ།8རྟེན་འབྲེལ་གྱི་ཟུར་འདེབས་སྲིད་ཞིའི་གནས་ཚུལ་འཆར་བྱེད།9བྱམས་ཆོས་ལྔའི་ངེས་དོན་རབ་གསལ།10བྱམས་ཆོས་ཀྱི་ལམ་རིམ།11སྐབས་ལྔ་པ་ཡན་གྱི་ཐལ་ཕྲེང་དབང་བའི་རྡོ་རྗེ།12ཚད་མའི་ཆོས་འབྱུང་དཔྱོད་ལྡན་དགའ་བྱེད།13དཀའ་འགྲེལ་རིག་པའི་སྣང་བ།14ཀུན་བཟང་ཆོས་ཀྱི་རོལ་མཚོ།15རྟོག་གེའི་འཁྲུལ་འཇོམས་ཆེན་མོ།16རྟོག་གེ་སྙིང་པོ།17རྟོག་གེའི་དེ་ཉིད་བསྡུས་པ།18སྡེ་བདུན་བང་མཛོད་ཀྱི་ལྡེ་མིག།19དམིགས་རྟག་གི་ཊཱིཀྐ་སེམས་ཙམ་གསལ་བའི་མེ་ལོང།20དབུ་མའི་བྱུང་ཚུལ་ཡིད་བཞིན་ལྷུན་པོ།21རྩ་ཤེའི་ཊཱིཀྐ་སྐལ་བཟང་གི་འཇུག་ངོགས།22འཇུག་པའི་ཊཱིཀྐ་ངེས་དོན་གནད་ཀྱི་ཊཱིཀྐ།23དབུ་མ་རྣམ་ངེས་ལུང་དང་རིགས་

པའི་རྒྱ་མཚོ།24སྟོང་ཐུན་ཆུང་བ་དབང་པོའི་རྡོ་རྗེ།25རྟ་ཁྲིད་vc: ལྟ་ཁྲིདཆེན་མོ་ཚངས་པའི་རྔ་སྒྲ།26-27བྱང་ཆུབ་སེམས་འགྲེལ་དང་ཆོས་དབྱིངས་བསྟོད་པ་གཉིས་ཀྱི་ཊྭིཀྐ།28གཞན་ལུགས་ཀྱི་དབུ་མ་ནོར་པ་བརྒྱ་དང་བརྒྱད་བགྲངས་པ་ངེས་དོན་སྙིམ་པའི་མེ་ཏོག།29ངེས་དོན་བདུད་རྩིའི་ཐིགས་པ།30སྟོང་ཉིད་རབ་གསལ།31ལུགས་གཉིས་རྣམ་འབྱེད་རྩ་འགྲེལ།32འདུལ་བའི་དཀའ་འགྲེལ་ཉི་མའི་ཤིང་རྟ།33ལས་ཆོག་གི་དཀའ་འགྲེལ་ཟླ་བའི་ཤིང་རྟ།34གཞི་གསུམ་ཆོ་ག་བདུད་རྩིའི་རོལ་མཚོ།35ཐེག་པ་གསུམ་གྱི་འདུལ་བའི་བསླབ་བྱ།36བསླབ་བྱ་བསྡུས་པ་ལས་དང་པོ་པའི་གནས་འདུལ་བའི་འབེལ་གཏམ་རྣམ་ངེས།37སྡོམ་གསུམ་རབ་དབྱེའི་ཁ་སྐོངས།38བསྡུས་དོན།39སྤྱི་དོན།40ཐལ་ཕྲེང།41མངོན་པ་ཀུན་ལས་བཏུས་ཀྱི་རྣམ་བཤད་རྣལ་འབྱོར་སྤྱོད་གཞུང་རྒྱ་མཚོའི་རླབས་ཕྲེང།42དེའི་གྲུབ་མཐའ་བསྡུས་པ།43མངོན་པ་མཛོད་ཀྱི་མཐའ་ཆོད་བྱེ་བྲག་ཏུ་བཤད་པའི་རྒྱ་མཚོ་ཆེན་མོ།44བཀའ་འགྱུར་གྱི་དཀར་ཆག་དུ་མ།45ཆོས་གྲྭ་འདི་ཉིད་ཀྱི་བྱམས་ཆེན་གྱི་ཕྱི་ནང་གི་དཀར་ཆག།46ཆོས་འཁོར་དེབ་གཏེར།47བཅའ་ཡིག་ཚན་པ་གཉིས།48མོལ་གཏམ་རྒྱས་བསྡུས་ཚན་པ་བཞི་དང།49བཀའ་ཤོག་ཤིན་ཏུ་མང་བ་དང་བཅས་པའི་ལུང་ཤིན་ཏུ་འཇུར་བ་ཉིན་ཞག་གི་གདན་གཅིག་སྐབས་ཙམ་མ་གཏོགས་ལྷག་པར་འགྲུས་པའི་བརྩོན་འགྲུས་ཀྱིས་མཐར་ཕྱིན་ཅིང།
བསྙེན་བཀུར་དང་འབུལ་དངོས་ཀྱིས་དགེ་བ་བསྐྱེད་པའི་ལེགས་བྱས་ཉིད་སྒྲུབ་བྱའི་གཙོ་བོར་བགྱིས་ཤིང།
སྔ་དགོངས་ཀྱི་ཆ། སྡེ་པ་ཡབ་ཡུམ་དྲུང་དུ་བཀའ་དབང་ནི་གུའི་མགྱོགས་ཁྲིད་སོགས་ཐུགས་ཀྱི་བཞེད་པ་ཡོངས་སུ་གང་བའི་ལེགས་བྱས་སྤེལ་ནས།
སླར་མང་མཁར་མུ་གུ་ལུང་གི་གནས་ལ་བརྒྱུད་དེ་བྱང་ཕྱོགས་ཆོས་ཀྱི་

རྒྱལ་པོའི་ཕོ་བྲང་དུ་ཕྱིན། བྱང་ཕྱོགས་ཡབ་སྲས་ལ་དུས་ཀྱི་བཀའ་དབང་རྒྱུ་ལམ་འཆག་མེད་ཁ་གསོ། ཚེ་དབང་བརྒྱ་རྩ་སོགས་འབུལ་བའི་སྐབས། སླར་དཔལ་སྟག་ལུང་གི་གདན་ས་ཆེན་པོ་ནས། མཆོག་གི་སྤྲུལ་པའི་སྐུ་ཆེན་པོའི་བཀའ་ལུང་ནན་བསྐྱེད་དུ།
སྔར་གྱི་ཆོས་ཀྱི་རྣམ་གྲངས་མཚན་ཙམ་ཐོས་པའི་ལེགས་བྱས་ཀྱི་དོན་དེ་ཉིད་སླད་ནས་ཟབ་རྒྱས་ཀྱི་བདུད་རྩི་རྗེས་སུ་མྱང་བའི་བློ་རིངས་པ་ཉིད་དུ་ཡོད་པ་ནས།
ལམ་གྱི་དཀའ་ཚེགས་ལ་མ་ལྟོས་པ་ཅི་ནས་ཀྱང་མྱུར་བར། སྔོན་གྱི་དམ་ཚིག་རྗེས་སུ་དགོངས་པའི་འབྱོན་ལུགས་དགོས་གསུང་བའི་བཀའ་བསྩལ་ཅི་བོར་བླངས་ནས། ཤུལ་རིངས་ཀྱི་ངལ་དུབ་ལ་ཁུར་དུ་བཟོད་པའི་ངང་ཉིད་ནས།
ཐོག་མར་དཔལ་སྤྱང་ལུང་གི་རི་ཁྲོད་ཆེན་པོར་རིགས་འཛིན་འཆི་མེད་དབང་པོ་རྒྱལ་བ་འོད་སྣང་གི་ངོ་བོར་གྱུར་པའི་དཔལ་རིན་པོ་ཆེ་སྤྱང་ལུང་པའི་ཞབས་དྲུང་དུ་ཕྱིན་ཏེ། གསེར་ཞོ་བཅུ་གསུམ་གྱིས་སྣ་དྲངས་པའི་དངོས་པོ་རྣམ་པར་དག་པ་ལག་ན་ཅི་མཆིས་པ་ཐམས་ཅད་ཡོངས་སུ་དག་པའི་སེམས་ཀྱིས་ཕྱག་གི་པདྨོར་སོན་པར་བགྱིས།
ཐེག་ཆེན་ཆོས་ཀྱི་རྒྱལ་པོ་ནས་བརྒྱུད་པའི་ལམ་འབྲས་ཆ་ལག་ཡོངས་སུ་རྫོགས་པའི་བཀའ་དྲིན་ཞུ་བའི་སྙན་གསན་བཏབ།
ཞག་འགའི་བར་དུ་ལམ་གྱིས་དུབ་པའི་ངལ་བསོའི་ཡིད་བདེར་ཅི་བདེར་འཁོད་ཅིང། དེ་བར་པཎ་ཆེན་རིན་པོ་ཆེ་ནས་བརྒྱུད་པའི་གྲུབ་པའི་རྒྱལ་མོའི་ཚེ་དབང་ཁྲིད་དང་བཅས་པ་ཞུས་མཚམས་སྟག་ལུང་ནས་འབོད་མི་རིམ་ཅན་དུ་བྱུང་བས་མྱུར་བར་བསྐུལ་ཏེ།
སྟག་ལུང་ཐང་པའི་ཆོས་གྲགས་གཅུང་རིན་པོ་ཆེ་འགྲོ་བའི་མགོན་པོ་རས་པ་ཆེན་པོའི་ཞལ་གྱི་དཀྱིལ་འཁོར་ཉེ་བར་མཐོང་བའི་ཡིད་བདེས་དྲངས།
ཞག་གསུམ་ཙམ་བཅག་མལ་

བགྱིས་ནས། སྤྲུལ་པའི་སྐུ་ཆེན་པོ་ཉིད་ཐང་འབྲོག་གི་དབེན་གནས་ན་ཧོར་སོགས་མཐའ་འཁོབ་ཀྱི་འགྲོ་བ་དུ་མའི་དོན་དུ་ཆོས་ཀྱི་འཁོར་ལོ་རྨད་དུ་བྱུང་བ་བསྐོར་ཞིང་བཞུགས་པའི་སྤྱན་སྔར་ཕྱིན། དགེས་པ་རབ་ཀྱི་མཐར་གྱུར་པའི་བཀའ་བསྩལ་གྱི་ཐོག་མ།
ད་ལྟ་འདི་ན་ངེད་ལ་ཆོས་ཞུར་འཚོགས་པའི་བླ་མ་ཁྱུང་པོས་གཙོ་བྱས་བསྒོམ་ཆེན་ཤ་སྟག་བརྒྱད་ཅུ་ཙམ་འདུག་པ། འདི་དག་ལ་ཆོས་ཀྱི་སྒོ་འབྱེད་དུ་མིང་གི་བཀྲ་བཟང་བར་འདུག་པ་ནས་སེམས་ཁྲིད་ཡིད་བཞིན་གྱི་ནོར་བུ་ཅིག་གནང་བ་ཞུ་གསུང་བའི་བཀའ་དང་དུ་བླངས།
དགོངས་ཁའི་ཆ་ལ་འགྲོ་མགོན་དུང་མཚོ་རས་པའི་རྣམ་ཐར་ཞིབ་རྒྱས་དང། སྔོན་བྱུང་སྐྱེས་བུ་ཡེ་ཤེས་རྡོ་རྗེའི་རྣམ་ཐར་མ་འོངས་ལུང་བསྟན་དང་བཅས་པ་ཡིད་ཆེས་སུ་སྦྱར་བའི་ཆོས་ཀྱི་ཁོག་ཕུབ་རྣལ་འབྱོར་བཞི་གསུམ་བཅུ་གཉིས་ཉིད་བཤད་བྱའི་ངོ་བོར་བཀོད་པའི་ཟབ་ཁྲིད་ལག་བཅངས་སུ་ཟླ་ཆོས་ཅིག་གི་བར་བགྱིས་ཤིང།
ཞབས་དྲུང་སྤྲུལ་པའི་སྐུ་ཉིད་ལ་ཐོག་མར་སྐྱེ་བོ་མང་པོ་འདུས་པའི་སྐུ་གྲིབ་བསལ་བ་སོགས་ཆེད་དུ་དམིགས་པའི་རྣམ་འཇོམས་ཛཱ་ལི་མ་དཀར་པོའི་བྱབས་བསྲུངས། དེ་ནས་རིམ་བཞིན་རྣམ་འཇོམས་བིར་ལུགས།
རྣམ་འཇོམས་མ་ཎི་བཛྲ་རྣམས་ཀྱི་དབང་འཕགས་པ་རིན་པོ་ཆེའི་ཡིག་ཆ་ལྟར་བགྱིས། རྣམ་འཇོམས་ལྷ་ཅིག་བུམ་ཅིག་གི་ཆབ་ཁྲུས་བཏུད་མར་ཞག་འགའ་ཕུལ་མཐར། ཇོ་བོ་རྗེ་ལྷ་ཅིག་ནས་བརྒྱུད་པའི་རྨེ་བརྩེགས་ལྗང་ཁུ།
བ་རི་ལོ་ཙཱ་བ་ནས་ས་སྐྱ་པ་ལ་བརྒྱུད་པའི་རྨེ་བརྩེགས་དུད་ཁ། དྲིན་ཅན་སྤྱང་ལུང་པ་ནས་ཐོས་པའི་ཁྲོ་མོ་རྨེ་བ་བརྩེགས་མ་རྣམས་ཀྱང་ཕུལ་ཞིང། དེ་སྐབས་ཀྱི་བཀའ་ཆོས་འབུལ་བྱའི་སྙིང་པོ་བྱང་ཆུབ་སེམས་པ་vc:
དཔའི་འགྲེལ་པ་སྐོར་གསུམ་དང་བཅས་པའི་བསྡུས་

རྒྱུད་ཤོངས་འགྱུར་བུ་ཆན་གྱི་སྟེངས་ནས་སློབ་བཤད་དུ་བགྱིས་པའི་ཆོས་ཐུན་ཆེ་ངེས་ཉིད་རེ་བཞིན་བར་མ་ཆད་སྔ་དྲོའི་ཆ་ལ་ཕུལ་མཐར། སྔར་སྤྱང་ལུང་དུ་གསོལ་བ་བཏབ་པའི་འདོད་ཆོས་ཞུ་བ་ལ་ངེད་རང་དཔོན་སློབ་རྣམས་ཀྱིས་ལམ་བསྲངས་ནས་ཕྱིན་ཞིང།
སྤྲུལ་པའི་སྐུ་དཔོན་སློབ་རྣམས་ཀྱང་སླད་ནས་ཀོང་པོ་སོགས་བྱང་རིགས་ཀྱི་མི་ཆེན་ཐ་དད་དང། སྨད་ཧོར་སོགས་འགྲོ་བ་སོ་སོའི་སྤྱན་འདྲེན་ཆོས་ཞུ་འབུལ་འདེགས་སོགས་ལ་ཡུན་རིང་དུ་ཕྲིན་ལས་རྒྱ་འབྱམས་སུ་བཞུགས་པའི་བར།
དཔལ་སྤྱང་ལུང་གི་དབེན་གནས་ཉིད་དུ། གོང་དུ་སྙན་གསན་བཏབ་པའི་ཐེག་ཆེན་ཆོས་ཀྱི་རྒྱལ་པོ་ནས། རིགས་འཛིན་ལོ་བརྒྱ་པ་སྤྱང་ལུང་པ་གཞོན་ནུ་བློ་གྲོས་ཉིད་ལ་བཀའ་བབས་པའི་ལམ་འབྲས་ལམ་སྐོར།
ཆོས་སྐྱོང་ཆེ་ཆུང། དེ་དག་དང་འབྲེལ་བའི་དབང་བཀའ་བྱིན་རླབས་ཡོད་དོ་ཅོག་གི་རྒྱུན་བུམ་པ་གང་བྱོའི་ཚུལ་དུ་རྫོགས་པར་ཞུས། འབྲོག་ཕྱོགས་སུ་བྱུང་བའི་འབུལ་བ་ཐ་ན་བཟའ་བཅའ་ཚུན་ཡང་ཕྱག་ཏུ་དེངས་པར་བྱས་ཤིང།
སྐབས་དེར་སྔར་མ་ཐོབ་པའི་ཞི་བྱེད་བརྒྱུད་པ་ཕྱི་མའི་གླེགས་བམ་གྱི་དབང། བྱིན་རླབས། བརྡ། ངོ་སྤྲོད། ཕྱག་རྒྱ་ཆེན་པོ་རིམ་པ་གཅིག་ཆར་བའི་གདམས་པ།
གྱེས་པ་ཡལ་གའི་ཆོས་སྡེ་ཉི་ཤུ་རྩ་ལྔ་པ། འདྲིལ་བ་སྡོང་པོའི་ཆོས་སྡེ་དོན་རྒྱུད་སྐོར་གསུམ། ལག་ཁྲིད་ལྔ་བཅུ་རྩ་ལྔ། གནད་འགག་ལྔ་བཅུ་རྩ་ལྔ་པ། མདོ་སྡེ་ཤེས་རབ་སྙིང་པོའི་དོན་འགྲེལ།
དེ་ཉིད་བརྒྱ་དང་བརྒྱད་ཅུ། ནུབ་ཕྱོགས་སུ་དགྱེས་པའི་མཚོན་དཔེ་བརྒྱ་དང་བརྒྱད་ཅུ། བྱང་དུ་གྱེས་པ་བརྒྱ་དང་བརྒྱད་ཅུ་པ། ཡོངས་སུ་སྨིན་པ་འབྲས་བུའི་ཆོས་སྡེའི་རྟེན་འབྲེལ་བརྒྱད་ཅུ་པ།
ཞུས་ལན་དུམ་བུ་དྲུག་པ། ལེའུ་ཕྲན་ལྔ་ཅུ་རྩ་བཞི་ལས། དང་

པོ་ལ་ལེའུ་བཅུ་ལས། དང་པོ་དད་མེད་སུན་འབྱིན་པའི་ལེའུ། གཉིས་པ་དད་ལྡན་སོས་བཏབ་པའི་ལེའུ། གསུམ་པ་འཆི་བ་རྒྱུན་ལས་བརྒལ་བའི་ལེའུ། བཞི་པ་ཡོངས་པ་ལས་བསྐུལ་བའི་ལེའུ། ལྔ་པ་ཞེན་པ་སུན་ཕྱུང་བའི་ལེའུ།
དྲུག་པ་འཁྲུལ་པའི་འཚང་འབྲུ་བའི་ལེའུ། བདུན་པ་དལ་འབྱོར་ཐོབ་དཀའ་བའི་ལེའུ། བརྒྱད་པ་ལས་ལོག་རང་ལ་གྲུབ་པའི་ལེའུ། དགུ་པ་སྤྱང་མདོ་མེད་དུ་བསྟན་པའི་ལེའུ། བཅུ་པ་སྙིང་གཏམ་བགྲོས་བཏབ་པའི་ལེའུ།
དུམ་བུ་གཉིས་པ་ལ་ལེའུ་བཅུ་ལས། དང་པོ་ལས་ཀྱི་གཞིའི་རིགས་བསྟན་པའི་ལེའུ། གཉིས་པ་ལས་ཀྱི་བསྙེན་པ་བསྟན་པའི་ལེའུ། གསུམ་པ་ལས་ཀྱི་དབྱེ་བ་བསྟན་པའི་ལེའུ། བཞི་པ་ལས་མ་དག་པ་ཚུལ་བསྟན་པའི་ལེའུ།
ལྔ་པ་ལས་ཀྱི་ནུས་པ་བསྟན་པའི་ལེའུ། དྲུག་པ་ལས་ཀྱི་དབྱེ་བ་བསྟན་པའི་ལེའུ། བདུན་པ་ལས་ཀྱི་གོས་སུ་མེད་པའི་ལེའུ། བརྒྱད་པ་ལས་མ་དག་པའི་བརྟགས་ཀྱི་ལེའུ། དགུ་པ་ལས་དག་པའི་ལེའུ།
བཅུ་པ་གཞོན་དོན་མ་ནུས་ན་ཐོག་ཆུང་གི་ལེའུ། བྱ་བ་དང་བྱ་བ་མ་ཡིན་པ་གཏན་ལ་དབབ་པ་ལ་བཅུ་སྟེ། དང་པོ་དད་པའི་སྐྱོན་བསྟན་པའི་ལེའུ། གཉིས་པ་བརྩོན་འགྲུས་ལ་བསླབ་ལུགས་བསྟན་པའི་ལེའུ།
གསུམ་པ་མི་དགེ་བ་གཏན་ལ་དབབ་པའི་ལེའུ། བཞི་པ་དགེ་བ་གཏན་ལ་དབབ་པའི་ལེའུ། ལྔ་པ་སྡོམ་པ་གཏན་ལ་དབབ་པའི་ལེའུ། དྲུག་པ་ཐོས་བསམ་གཏན་ལ་དབབ་པའི་ལེའུ། བདུན་པ་སྙིང་གཏམ་གྲོས་སུ་བཏབ་པའི་ལེའུ།
བརྒྱད་པ་ཚེ་འདི་ལ་འཁྲི་བ་བཅད་པའི་ལེའུ། དགུ་པ་ལམ་གྱི་དྲི་མ་ངོས་གཟུང་བའི་ལེའུ། བཅུ་པ་སྒྲུབ་པའི་གདན་གཟུང་བའི་ལེའུ། ཡེ་ཤེས་ངོ་སྤྲོད་ཀྱི་དུམ་བུ་བཅུ་ལས། དང་པོ་བསྟན་པའི་རྩ་བ་སྐྱབས་འགྲོའི་ལེའུ།
གཉིས་པ་

ཐེག་ཆེན་གྱི་རྩ་བའི་སེམས་བསྐྱེད་ཀྱི་ལེའུ། གསུམ་པ་བྱིན་རླབས་ཀྱི་རྩ་བ་གསོལ་འདེབས་ཀྱི་ལེའུ། བཞི་པ་ཉམས་ལེན་གྱི་རྩ་བ་སྐུ་གསུང་ཐུགས་ཀྱི་ལེའུ། ལྔ་པ་འཁོར་འདས་ཀྱི་གཙོ་བོ་སེམས་ཐག་བཅད་པའི་ལེའུ།
དྲུག་པ་ཉམས་ལེན་གྱི་རྩ་བ་དོན་ཐོག་ཏུ་བཞག་པའི་ལེའུ། བདུན་པ་རེ་དོགས་ཀྱི་རྩ་བ་ལམ་སྐྱོན་བསལ་བའི་ལེའུ། བརྒྱད་པ་བོགས་འདོན་གྱི་རྩ་བ་ལམ་སྦྱོང་བསྟན་པའི་ལེའུ། དགུ་པ་དགོངས་པའི་རྩ་བ་གནས་ལུགས་བསྟན་པའི་ལེའུ།
བཅུ་པ་རྩ་བའི་རྩ་བ་གྲོལ་ལུགས་བསྟན་པའི་ལེའུ། སྙིང་གཏམ་མེ་རྩ་རུ་བཏབ་པའི་གནད་ཀྱི་ཡི་གེ་ལས། གཉུག་མའི་ཡེ་ཤེས་ངོ་སྤྲོད་པའི་དུམ་བུ། དང་པོ་ཤེས་བྱ་གཞི་མེད་དུ་བསྟན་པ།
གཉིས་པ་དགོངས་པ་བསྟན་མེད་དུ་གཏན་པ། གསུམ་པ་ཡེ་ཤེས་ལྔའི་ལམ་འཁྱེར་བསྟན་པ། བཞི་པ་མཐའི་དྲི་མ་ངོས་གཟུང་བ། ལྔ་པ་ཆོས་ཀྱི་བྱ་བ་གཏན་ལ་ཕབ་པ། དྲུག་པ་གདམས་པའི་འཕྲང་བཅད་པ།
བདུན་པ་སྒྲུབ་པ་བསྲངས་སུ་བཅུག་པ། བརྒྱད་པ་དོན་གྱི་ཕུགས་བཀྲུ་བ། དགུ་པ་དབང་པོ་རབ་ཀྱི་གྲོལ་ལུགས་བསྟན་པའི་ལེའུ། བཅུ་པ་དགོངས་པའི་ཕུག་བཏིབ་པའི་ལེའུ། ཀླུབས་པ་ལོ་འདབ་ཀྱི་ཆོས་སྡེ་བདུད་རྩི་ཞུན་མ།
ཡུལ་བདུན་ལས་གྲས་པ། ཐབས་ལམ་གནད་བསྒུན་པ་གསེར་གཙོ་མའི་སྐོར། ལོང་གཏམ་ཁྲོལ་བུའི་སྐོར། བུ་ཆེན་བདུན་གྱིས་ཞུས་པའི་ལན་དང་བཅས་ཏེ་བདུན་ཡིན། རྣལ་འབྱོར་ཉི་ཤུ་རྩ་གཅིག་གི་ཐུགས་ཉམས།
སྙིང་གཏམ་ལྔ་པ་ཞལ་ལྟ་སེམས་ཀྱི་སྒྲོན་མེ། གྱ་ལོག་གནད་ཀྱི་གདམས་པ། ཐུགས་ཀྱི་ཉམས་སྣང། གཅེས་པའི་ཕྲ་ཐིག། རང་སྐྱོན་ཉི་ཤུ་རྩ་བརྒྱད་པ། ཟབ་བསྡུས་བཅུ་གསུམ་པ། ཇོ་མོ་ཉི་ཤུ་རྩ་བཞི་ལ་གདམས་པའི་ཞུ་ལན།
ཇོ་མོ་ཉི་ཤུ་རྩ་བཞིའི་རྣམ་ཐར།

བསམ་གཏན་དཔུང་པ་སེམས་འཛིན་གྱི་སྐོར། འདའ་ཁ་ཞལ་ཆེམས་གྱི་སྐོར་རྣམས་ཞུས་མཐར། སྟག་ལུང་པའི་ཆོས་གྲྭ་ཆེན་པོ་ཉིད་དུ་སླར་དཀའ་ཐོ་ཡང་ཡང་གི་བསྐུལ་འདེབས་གནང་བ་བཞིན་མྱུར་སྟབས་སུ་ཕྱིན་མཚམས་བཀའ་བཀོད་ལ་ཁར་སང་ཐང་འབྲོག་ཏུ་སེམས་འགྲེལ་སྐོར་གསུམ་ལ་ཞིབ་བཤད་གནང་བ་ཡང།
གཡེང་བའི་དབང་གིས་ཇི་ལྟ་ཇི་སྙེད་པ་ངེས་གནས་སུ་འབྱོར་པ་རང་མ་བྱུང་བ་ནས། མཆོད་ཁང་རྩེར་བྲེལ་སྤྱོད་ཀྱི་ཁུར་ལེན་ལ་གཅུང་རིན་པོ་ཆེ་འགྲོ་མགོན་རས་ཆེན་པ་དཔོན་སློབ་རྣམས་ལ་ཁ་བཀོད་འཐོམས་པར་བྱས།
ངེད་རང་དཔོན་སློབ་ལྷན་དུ་གྲོག་ཁར་ནང་མཚམས་བཅད། བཀའ་ཆོས་ལ་གཡེང་བས་མི་བརྫི་བ་རང་ཅིག་བྱེད་དགོས་པར་འདུག་གསུང་བ་ཉིད་ཕྱག་བཞེས་ལ་ཐེབས་པར་གནང་བའི་སྐབས།
དེ་སྐབས་ཀྱི་བཀའ་ཆོས་འབུལ་བའི་ཐོག་མ། སྔ་དྲོའི་ཆ་ལ་ཉིན་རེ་བཞིན་བར་མ་ཆད་པ་གསོལ་བ་སྔ་ཐོན་ནས། གུང་གི་གདུགས་ཚོད་ཀྱི་བར་ནཱ་རོ་འགྲེལ་ཆེན།
ལྷའི་རིགས་ཀྱི་བློ་གྲོས་ཀྱི་གུར་འགྲེལ། སཾ་བུ་ཊིའི་འགྲེལ་པ་མན་ངག་སྙེ་མ། ལཱ་ཝ་བས་མཛད་པའི་བདེ་མཆོད་རྩ་རྒྱུད་ཀྱི་འགྲེལ་པ། ཀཱ་ལ་ཀལྤས་མཛད་པའི་རྡོ་རྗེ་མཁའ་འགྲོའི་འགྲེལ་པ།
རཏྣ་རཀྵི་ཏས་མཛད་པའི་བདེ་མཆོག་སྡོམ་འབྱུང་གི་འགྲེལ་བ། པདྨ་བཛྲ་ཡིས་མཛད་པའི་མཁའ་འགྲོ་རྒྱ་མཚོའི་གྲེལ་པ་གྲུ་གཟིངས། སློབ་དཔོན་མི་བསྐྱོད་པས་མཛད་པའི་རྟོག་བདུན་གྱི་འགྲེལ་པ། དཔལ་འཛིན་གྱིས་མཛད་པའི་དགྲ་ནག་གི་འགྲེལ་པ་རྣམས་ལ་རྒྱུད་སོ་སོ་དང་སྦྱར་བའི་ས་གཞུང་འབྲེལ་ཙམ་མགྱོགས་ཆོས་སུ་ཕུལ་རྗེས།
བཤད་བྱའི་ངོ་བོ་དཔལ་གསང་བ་འདུས་པའི་འགྲེལ་ཆེན་སྒྲོན་མ་རབ་གསལ་ཉིད་ལ་མཐའ་དྲུག་ཚུལ་བཞི་འབྱེད་

པའི་གསང་རྒྱན་བདུན་གྱི་སྤྱི་ཆིངས་ཀྱི་སྒོ་ཕྱེ་སྟེ་ལེགས་པར་ཕུལ་ཞིང། བདེ་དགྱེ་གསང་གསུམ་གྱི་རྒྱུད་འགྲེལ་རྣམས་ཀྱང། དཔལ་ངག་དབང་གྲགས་པ་ཉིས་ཀྱིས་ཞུས་དག་གནང་བའི་གླེགས་བམ་གསེར་རྐྱང་མ་འབའ་ཞིག་ལ་བཤད་དཔེ་བགྱིས་ཤིང།
སྔགས་གཞུང་གི་བཀའ་ཆོས་རྣམས་རྫོགས་མཐར། བྱམས་ཆོས་སྡེ་ལྔ། དོ་ཧ་སྐོར་གསུམ། པར་པུ་བའི་འགྲེལ་བ་དང་སྦྱར་བ་སོགས་སྔར་མ་གསན་པའི་ལུང་དཔག་མེད་འགྲུལ་པར་ཕུལ་ཞིང།
དགོངས་ཁའི་ཆ་ལ་ཉིན་རེ་བཞིན་མ་ཆག་པར། ཐོག་མར་དབང་གི་སྒོ་འབྱེད་དཔལ་མཁའ་འགྲོ་རྒྱ་མཚོ་བརྡ་དང་བརྡ་ཅན་གྱི་དཀྱིལ་འཁོར་རྣམ་པ་བཞི་མངོན་པར་དབང་བཀུར་ཞིང། དེ་མཚམས་རིམ་ཅན་དུ་བདེ་མཆོག་ལོ་vc:
ལུདྲིལ་ནག་གསུམ། བདེ་མཆོག་སྡོམ་འབྱུང། བདེ་མཆོག་བོང་ཞལ་ཅན། གསང་འདུས་རིགས་གསུམ། དགྲ་གདོང་འཇིགས་གསུམ། གཤེད་དམར་སྒོ་གཉིས། གྲུབ་པའི་རྒྱལ་མོ་ལྷ་མངས་ལ་སོགས་པ་ཟུར་བཀའ་རྣམ་པར་དག་པ་བདུན་ཅུ་དོན་ལྔ་ཙམ་གྱི་མཐར།
རྒྱུད་སྡེ་ལྔའི་དཀྱིལ་འཁོར་ཆེན་པོ་མངོན་པར་དབང་བཀུར་བ་སྔོན་དུ་འགྲོ་བ་ཅན་གྱི་ཤངས་པ་བཀའ་བརྒྱུད་ཀྱི་དབང་བྱིན་རླབས་རང་གིས་ཐོབ་པ་མ་ལུས་པ་དང།
གཞན་ཡང་རྣམ་སྲས་རིགས་ཆེན་བརྒྱད། ཐུགས་དམ་ལྷ་ལྔ། དམ་ཅན་དྲེགས་དྲུག་ལ་སོགས་ཏེ་ཟུར་བཀའ་རྣམ་པར་དག་པའི་བྱིན་རླབས་ཕྲན་བུ་རང་གིས་ཐོས་པ་མཐའ་དག་ཀྱང་རྫོགས་པར་ཕུལ། སྲོད་ཀྱི་ཆ་ལ་ནི་གུ་ཆོས་དྲུག་སོགས་ཅུང་ཟད་ཉམས་སུ་མྱོང་བའི་ཟབ་ཁྲིད་རྣམས་ཕུལ་བ་ལ་ཐུགས་ཀྱི་དང་བ་སྟོབས་སུ་གྱུར་པའི་བརྙེལ་བྱང་གི་ཟིན་ཐོ་གནད་བསྡུས་འདོམས་ཆེ་བ་སྤེལ་བར་མཛད་འདུག་པ།
ཕྱིས་མཐོང་བ་ན་ཡང་རང་ཉིད་དད་པའི་སྤུ་ལོང་

གཡོ་ཞིང། རང་གིས་ཀྱང་ཆོས་ཀྱི་བྱ་བ་དོན་ཆེན་དུ་སོང་བའི་ཡིད་བདེ་འབད་མེད་དུ་སྐྱེས། དེ་ནས་སླར་ཡང་ཁར་སྦས་དོན་གསལ་བའི་ཟབ་ཁྲིད་ཀྱི་རིམ་པ་རྒྱ་ཆེར་ཕུལ་ཞིང། སྦས་དོན་གསལ་བའི་ཁྲིད་འདི་ཐོབ་པས།
བླ་མེད་ཀྱི་རྒྱུད་ཐམས་ཅད་ཀྱི་ཁྲིད་ཕལ་ཆེར་ཐོབ་པའི་ཚུལ་ནི། འདིར་འཇིགས་བྱེད་ཀྱི་ཤིན་ཏུ་སྤྲོས་མེད་དང། གཤེད་དམར་གྱི་རྣལ་འབྱོར་བཞི་ཁྲིད་དང། འཁོར་ཆེན་གྱི་གཏུམ་མོ་ལམ་རྫོགས་ཀྱི་ཁྲིད་ལ་སོགས་པ་དང།
རྡོ་རྗེ་ར་ལིའི་ཁྲིད་ཕྱག་རྒྱ་བཞི་ལྡན་འདིར་འདུས་པས། དམར་ནག་གདོང་དྲུག་འཇིགས་བྱེད་འཁོར་ལོ་ཆེན་པོ། རྡོ་རྗེ་ར་ལི་རྣམས་ཀྱི་ཁྲིད་ཉི་ཤུ་རྩ་བཞི་དང། དེ་ཐམས་ཅད་ཀྱི་མཐར་ཐུག་འདུས་པ་ཆེ་ལས་སྟོན་པ་ཡིན་པས་གསང་འདུས་རིམ་ལྔའི་ཁྲིད།
ལྷན་ཅིག་སྐྱེས་སྦྱོར་གྱི་ཁྲིད། སྦྱོར་དྲུག་གི་ཁྲིད་དེ་ཁྲིད་བཅོ་བརྒྱད། དེ་ཡང་བཤད་རྒྱུད་རྡོ་རྗེ་ཕྲེང་བ་ལས། རྣལ་འབྱོར་རྒྱུད་ཀྱིས་རྣལ་འབྱོར་མའི་རྒྱུད་རྟོགས་དགོས་པར་བཤད་པས།
བདེ་མཆོག་ལྷན་ཅིག་སྐྱེས་སྦྱོར་གྱི་རིམ་ལྔ། དེ་ཡང་མངོན་སྤྱོད་རྡོ་རྗེ་མཁའ་འགྲོ་དང། མཁའ་འགྲོ་རྒྱ་མཚོ་རྣམས་ལས་མན་ངག་བསྐུས་པ་ཡིན་པས།
དེ་གསུམ་གྱི་རིམ་ལྔ་དང། སྡོམ་འབྱུང་གི་ཁྲིད་རིམ་པ་ལྔ་དང། རྣལ་འབྱོར་མ་ཀུན་སྤྱོད་ཀྱི་ཁྲིད་ཟབ་ལམ་དེ་ཉིད་གསུམ་པ། ཧེ་རུ་ཀ་སྔོན་བྱུང་གི་ཁྲིད་རིམ་པ་ལྔ། མ་ཧཱ་མཱ་ཡའི་རྫོགས་རིམ་གྱི་མན་ངག་གདན་བཞིའི་རྣལ་འབྱོར་བཞི་ལྡན།
དུས་འཁོར་ལས་བླ་མེད་ཀྱི་རྒྱུད་ཐམས་ཅད་ངེས་དོན་དུ་གཉིས་མེད་རྒྱུད་དུ་བཞེད་པས། གཉིས་མེད་རྡོ་རྗེ་ཕྲེང་བའི་སྨར་ཁྲིད་ཟབ་ལམ་གསང་བ།
གཉིས་མེད་སམ་བུ་ཊིའི་ལམ་འབྲས་ཏེ་ཁྲིད་བདུན་བཅུ་རྩ་གཉིས། རྣལ་འབྱོར་གྱི་རྒྱུད་ངེས་དོན་མཐར་ཐུག་དང་བཅས་

པའི་ཁྲིད་བརྒྱ་དང་བཅུ་གཅིག། བརྟག་གཉིས་ལས། སྔགས་ཀྱི་རིམ་པ་ཀུན་ཤེས་ནས། ཞེས་པའི་ཚུལ་གྱིས་རྣལ་འབྱོར་མའི་ཁྲིད་ཀྱང་བརྒྱ་དང་བཅུ་བཞི་སྟེ་ཉིས་བརྒྱ་དང་ཉི་ཤུ་རྩ་བརྒྱད། དུས་འཁོར་གྱི་སྦྱོར་དྲུག་ཏེ་ཉིས་བརྒྱ་རྩ་དགུ་ཀུན་ཏུ་འགྲོ་བ་ལྷན་ཅིག་སྐྱེས་སྦྱོར་ཏེ་ཉིས་བརྒྱ་སུམ་ཅུ་ཡིན་ལ།
སྦས་དོན་གསལ་བའི་ཁྲིད་ཀྱི་རྐང་གྲངས་རྣམས་ཕུལ་རྗེས། སླད་ནས་འཇུག་པའི་སྒོ་བཞི། རིག་པའི་གནས་ལྔ།
རིམ་པར་ཕྱེ་བ་གསུམ་བརྒྱ་དྲུག་ཅུ། རྣམ་པར་ངེས་པ་སྟོང་ཕྲག་བདུན་ཅུ་རྩ་གཉིས། ལེའུ་ལག་ཉི་ཁྲི་ཆིག་སྟོང་དྲུག་བརྒྱའི་བདག་ཉིད་ཅན་གྱི་དེ་ཉིད་འདུས་པའི་ཆོས་ཀྱི་རྒྱ་མཚོ་ཆེན་པོའི་སྙིང་པོའི་སྙིང་པོར་གྱུར་པ།
དལ་འབྱོར་རྙེད་པར་དཀའ་བ་དང་འཆི་བ་མི་རྟག་པ་བསྒོམས་པས་སྐྱེས་བུ་ཆུང་ངུའི་ལམ་རྫོགས། ལས་རྒྱུ་འབྲས་དང་འཁོར་བའི་ཉེས་དམིགས་བསྒོམས་པས་སྐྱེས་བུ་འབྲིང་གི་ལམ་རྫོགས།
བྱམས་སྙིང་རྗེ་སོགས་ནས་བྱང་ཆུབ་ཀྱི་སེམས་ཀྱི་བར་བསྒོམས་པས་སྐྱེས་བུ་ཆེན་པོའི་ལམ་སྟེ་ཐེག་པ་ཐུན་མོང་པའི་ལམ་རྫོགས་སོ༎ སྡིག་སྦྱོང་གི་སྐབས་སུ་བྱ་རྒྱུད་ཀྱི་བསྙེན་སྒྲུབ་དང་ལམ་རྫོགས།
ཚོགས་གསོག་གི་སྐབས་སུ་སྤྱོད་རྒྱུད་དང་བསྙེན་བསྒྲུབ་ཀྱི་ལམ་རྫོགས། བསགས་སྦྱངས་གཉིས་མེད་ཀྱི་སྐབས་སུ་རྣལ་འབྱོར་རྒྱུད་ཀྱི་བསྙེན་བསྒྲུབ་དང་ལམ་རྫོགས། དངོས་གཞི་ལ་ལྟ་བའི་ཁྲིད།
བསྒོམ་པའི་ཁྲིད། སྤྱོད་པའི་ཁྲིད་དང་གསུམ་ཡོད། དང་པོ་ལ་ཟབ་པ་ལྟ་བའི་མཚན་ཉིད་ཐེག་པ་དང་ཐུན་མོང་བ་ཡིན་ཅིང། དེ་ལ་ཡང་སྟོང་ཉིད་དང་འབྲེལ་བའི་ལྟ་བས་དངོས་འཛིན་འགོག། མཉམ་ཉིད་དང་འབྲེལ་བའི་ལྟ་བས་ཆོས་དང་ཆོས་ཉིད་འདུས་བྱས་ཀུན་མཉམ་འཛིན་འགོག།
བརྗོད་མེད་ཀྱི་ལྟ་བས་བརྗོད་བྱ་བརྗོད་བྱེད་ཀྱི་ཡུལ་

ལས་འདས་པའོ་ཞེས་པའི་ཁས་ལེན་འགོག། མི་རྟོག་པའི་སྐབས་སུ་ཆོས་གང་ལ་ཡོད་མེད་དང་ཡིན་མིན་རྟག་ཆད་སོགས་མུ་བཞིའི་སྒྲོ་འདོགས་ཆོད་ནས་ཁས་ལེན་ཅི་ཡང་མེད། འཛིན་སྟངས་གང་དུའང་མི་སྦྱོར་བར། མི་མནོ།
མི་སེམས། མི་བསྒོམ། མི་དཔྱད་པར་མཉམ་པར་བཞག་བྱ་མེད་ཀྱང། དེ་ཉིད་ལ་མི་རྟོག་པའི་རྣལ་འབྱོར་གྱི་ཐ་སྙད་བྱས་པ་ཡིན་ནོ༎ གསལ་བའི་ལྟ་བ་ཐུན་མོང་མ་ཡིན་པ་སྔགས་ལས་གཙོར་གསུངས་ལ། ཟབ་གསལ་གྱི་ལྟ་བས་མདོ་སྔགས་ཀྱི་ལམ་རྫོགས་ལ།
བསྒོམ་པ་ལ་བསྐྱེད་རྫོགས་གཉིས། བསྐྱེད་རིམས་ལའང་བསྐྱེད་རིམ་དངོས་དང་རྫོགས་རིམ་ཐུན་མོང་བ་དགོས་ཏེ། ཚོགས་གཉིས་ཟུང་འབྲེལ་དུ་ཉམས་སུ་བླང་དགོས། རྫོགས་རིམ་ལའང་རྟེན་བསྐྱེད་པའི་རིམ་པ་དང།
བརྟེན་པ་རྫོགས་པའི་གཉིས་སུ་ཡོད། དེ་ལ་སྐུ་རྡོ་རྗེའི་ཁྲིད། གསུང་རྡོ་རྗེའི་ཁྲིད། ཐུགས་རྡོ་རྗེའི་ཁྲིད། དབྱེར་མེད་ཡེ་ཤེས་རྡོ་རྗེའི་ཁྲིད་རྣམས་གསུངས།
དང་པོ་ལས། སོར་བསྡུད་ཆོས་སྐུ་སྔོན་དུ་བྱེད་པའི་ཁྲིད་ཡིན། བསམ་གཏན་གཟུགས་སྐུ་སྔོན་དུ་བྱེད་པའི་ཁྲིད་ཡིན། དེ་ཡང་རྟོགས་པ་རགས་པ་ལ་དམིགས་པ་གཙོ་བོར་འཛིན་ཅིང། དཔྱོད་པ། དེ་ལས་ཤིན་ཏུ་ཕྲ་བ་ལ་སྤྱད་ན་བསྒོམ་པ་ཡིན་ནོ༎
དགའ་བདེ་གཉིས་ཕན་ཡོན་གྱི་ཡན་ལག་ཡིན། དེ་བཞི་སྔོན་དུ་སོང་བ་ལས་སེམས་བརྩེ་བ་གཅིག་དོན་གྱིས་འབྱུང་ངོ༎ ཅེས་སྟོང་ཟོབ་ཀྱི་དཔེ་གླགས་ལུང་ཙམ་དུ་མ་སོང་བའི་ཐུགས་ཀྱི་རེ་བ་ཡོངས་སུ་བསྐངས།
གཅུང་རིན་པོ་ཆེ་རས་ཆེན་པའི་དྲུང་དུ། ཞབས་དྲུང་ཆེན་མོར་ཕུལ་བའི་བཀའ་ཆོས་ཇི་སྙེད་པ་སྐྱར་ཆོས་སུ་ཕུལ་ཞིང་ཕ་གཅིག་བུ་གཅིག་གི་དགོངས་རྩེ་གནང།
ཚོགས་པ་སྤྱི་ལ་ནི་གུ་ཕྱག་ཆེན་ཟབ་རྒྱས་ཀྱི་

གཏེར་ཁ་ཕྱེ་སྟེ་སྐལ་ལྡན་མང་པོ་ཡིད་ཆེས་ཀྱི་ས་ལ་བཞག། དཔལ་སྟག་ལུང་གི་ཆོས་གྲྭ་ཉིད་དུ་སྤྱི་དང་གང་ཟག་ནས་ལོངས་སྤྱོད་ཀྱི་དངོས་པོ་བསམ་གྱིས་མི་ཁྱབ་པའི་འབུལ་སྣོད་བྱུང་བ་ཀུན་ཀྱང་དཔང་ཐུབ་པ་ཁོ་ནའི་ཐོག་མར་དངོས་གྲུབ་ཀྱི་བར་ཆད་སེལ་བའི་ལྷ་མགོན་པོ་མཐོང་བ་དྲི་མེད་ཀྱི་ཡིད་ཆེས་བསྐྱེད་པའི་རྟེན་མཆོད་ཁང་རྩེ་ན་བཞུགས་པའི་དངུལ་སྐུའི་མགོན་པོ་ཆེན་པོའི་དྲུང་དུ།
སྔ་ཕྱིར་སྙན་དར་དྲུག་ཅུ་རེ་བཞི་ཙམ་དང།
རྭ་བསྒྲེང་དུ་ཇོ་བོ་འཇམ་པའི་རྡོ་རྗེའི་སྐུ་ལ་གསེར་ཆབ་བསྟུད་མར་ལན་གསུམ། དགོན་གོ་འོག་གི་ཞལ་གསེར་འབུལ་འོས་ཐམས་ཅད་ལ་གསེར་ཆབ། སོ་སོ་ལ་གོས་དར་གྱི་སྙན་དར་འབུལ་དགོས་ཉེར་ལྔ་ཙམ་ཁ་ཡིག་འབྱར་བ་དང།
དགེ་འདུན་ཚོགས་ལ་མང་ཇ་འགྱེད་ཆས། བླ་མ་རྣམ་གཉིས་ལ་བསྔོ་རྟེན། དཀོན་གཉེར་སོ་སོ་ལ་གནང་སྦྱིན་དཔེ་བྲལ་བསྒྲུབས་རྗེས་སྟག་ལུང་གི་ཚོགས་ཆེན་པོར།
སྔ་རྟིང་གི་ཇ་འགྱེད་བགྱིས། སླར་ཡང་སྤྱང་ལུང་གི་དབེན་གནས་སུ་ཟླ་ཕྱེད་ཙམ་བསྡད་རིན། དཔལ་རིན་པོ་ཆེའི་དྲུང་དུ་ཉི་ཤར་ལ་ཕྱག་འཚལ་རྟེན་བཀྲ་ཤིས་ཁ་བཏགས་རེ་རེ། ཉིན་བར་ལན་དུ་མཇལ་ལ་དར་ཁ་རེ་རེ།
ནུབ་མོ་གཟིམ་མལ་དུ་ཕེབས་མཚམས་ཞབས་དཀྲིས་གོས་ཆེན་ཁ་རེ་ཕུལ། ཞབས་ལ་གཏུགས་སྨོན་ལམ་མ་ཆག་པར་བགྱིས་ཤིང། དེའི་རིན་གྱི་བཀའ་ཆོས་ཀྱི་རིམ་པ། པཎ་ཆེན་རིན་པོ་ཆེ་ནས་བརྒྱུད་པའི་ནཱ་རོ་ནི་གུའི་ཁྲིད།
གོང་གི་ལམ་འབྲས་ཀྱི་ཆ་ལག་བདག་མེད་མ་ཕྱི་ནང། རྣམ་འཇོམས་བིར་ལུགས། ལམ་ཟབ་ཕྱི་ནང། བིར་བསྲུངས་ཐུན་མོང་ཐུན་མོང་མ་ཡིན་པ། བླ་མ་རིན་འབྱུང། ཚར་གསུམ་ཁུག་པ། བརྡ་ཚིག་བརྒྱུད།
བརྡ་དོན་གསལ་བ། གྲུབ་པ་ལུང་སྦྱིན། མགོན་

ཀྱང། ཆོས་སྐྱོང་གུར་ཞལ་རྣམས་ཀྱི་བཀའ་དབང་བྱིན་རླབས་རེ་རེ་ལ་ཡང། གོས་དར་ཁ་ཟུང་དུ་འགྲེལ་པ་དང། ཁ་བཏགས་སྤོས་ཆག་སོགས་སྙིང་ནོན་པའི་སྲིད་ཞུ་བགྱིས་ཤིང། དེ་བར་ཆོས་རྗེ་གདན་ས་པ་ལ་དུས་འཁོར་ཇོ་ཞལ་ལུགས་གཉིས་ཀའི་དབང།
རྒྱུད་འགྲེལ་གྱི་ལུང་སོགས་དགོངས་པར་ཡོད་པའི་འདོད་ཆོས་རྣམས་རྫོགས་པར་ཕུལ་མཚམས། དཔལ་རིན་པོ་ཆེའི་དྲུང་དུ་ཇ་སིགས། གོས་ཕྱི་ནང། དངུལ་ཕོར། དཀར་ཡོལ་ཆག་མེད་ལོ་གྲངས་དང་མཐུན་པ་སུམ་ཅུ་སོ་དྲུག་རྟེན་མཐོངས།
གདན་བཞུགས་ལ་དམིགས་གོས་དར་ཁ་རེ་ལ་རྡོ་རྗེ་རྒྱ་གྲམ་དང། གཡུང་དྲུང་རིས་སྤེལ་བ་ཉེར་གཅིག། ཚོགས་སུ་མང་ཇ། གདན་ས་པ་ལ་བསྔོ་རྟེན་ཟབ་རྒྱས།
དར་ཁ་ཉིས་བརྒྱའི་འགྱེད་རྣམས་བསྒྲུབས་རྗེས་བཀྲ་ཤིས་ལྗོངས་བརྒྱུད། ཇོ་བོ་རིན་པོ་ཆེའི་དྲུང་དུ་སྙན་དར་སྔོན་དུས་ཀྱི་དར་ཆེན་གསེར་མཆོག་ཡུག་དང། གསོལ་ལྷུང་དུ་ཁ་ཆེ་ཙན་དན་སོགས་ཕུན་ཆེ་བ་རང་ཕུལ།
ཇོ་བོ་བཅུ་གཅིག་ཞལ་ལ་དར་ཡུག་དཀར་པོ་སྣེ་ཚང་གི་སྙན་དར་ཙམ་ཕུལ༎སྨོན་ལམ་བཏབ་ནས་རྒྱལ་ཆེན་གླིང་དུ་ཟླ་སྦྲེལ་ཙམ་བསྡད་སྐབས། རིན་པོ་ཆེ་རྩེ་ལྷ་སྒང་པ་སྤྱན་དྲངས། སྔར་ཐོབ་པའི་ཞི་བྱེད་ཀྱི་ཁ་སྐོངས་དམ་པ་རིན་པོ་ཆེའི་ཆོས་སྐྱོང་ཨ་གོ་ཌའི་རྗེས་གནང་སྒྲུབ་སྐོར་ཞུས་ཤིང།
ཇ་མགོ་སྤོར། དར་ཡུག། དཀར་སངས། སྣམ་དཀར། སྤོས་ཆག། གསེར་ཞོ་གང། གོས་ཆེན་ཁ་དོ་འབྲེལ། བཀྲ་ཤིས་ཁ་བཏགས་རྣམས་ཕུལ།
དེ་ནས་སྟག་ལུང་དུ་ཕུལ་བའི་སྦས་དོན་གསལ་བའི་ཆ་ལག་འཁོར་ལོས་བསྒྱུར་དྲུག། ཀྱཻ་རྡོར་ལུས་དཀྱིལ་གྱི་བཀའ་ཞུ་བ་ལ་ཆོས་རྗེ་རིན་པོ་ཆེ་གྲགས་ཡེ་བའི་དྲུང་དུ་ཕྱིན། གསེར་ཞོ་གང།
རྟེན་མཐོངས་སྒོ་ཚད་གཅིག་

རྣམས་ཆོས་ཡོན་དུ་ཕུལ། ཐམས་ཅད་མཁྱེན་པ་བོ་དོང་བ་ནས་བརྒྱུད་པའི་དབང་ལུང་ཡིད་ཆེས་པར་ཐོབ་མཚམས། ལམ་བསྲངས་སྔོན་གྱི་གནས་རྗེས་སུ་བལྟ་བ་དང། གཏིང་སྐྱེས་ཕྱོགས་སུ་དགོས་པའི་མགོན་པོ་ཏྲཀྴད་ཀྱི་ཆོས་སྐོར་ཞུ་བ་ལ་གྱེ་རེའི་དབེན་གནས་དམ་པར་བསྙགས།
རིན་པོ་ཆེ་གདན་སའི་དྲུང་དུ་ཏྲཀྴད་ཀྱི་དབང་བཞི་རྫོགས་གཉོས་ལོ་ཆེན་པོའི་ཐུགས་དམ་བྲིས་སྐུ་རྒྱ་གར་མ་ཁྲག་མཐོར་མར་གྲགས་པའི་སྤྱན་སྔར་ཞུས་པས་ཡིད་ཆེས་པའི་ཟིལ་དང་ལྟས་ལེགས་པར་བྱུང་རྗེས།
ནག་པོ་ཆེན་པོ་གཅེར་བུའི་རྒྱུད་སོགས་སྒྲུབ་སྐོར་རྣམས་ཞུས། ལྷ་ས་སྐུ་མཆེད་ཡུམ་སྲས་རྣམས་ལའང་ཐུགས་བཞེད་གང་ཡོད་ཀྱི་དབང་བཀའ་རྗེས་གནང་མང་དུ་ཕུལ།
མགོན་པོའི་བཀའ་ལུང་གི་ཡོན་དུ། གསེར་གྱི་མཎྜལ། ཇ་གོས་དར། སྣམ་རས་གྱ་ནོམ་པ་རང་གི་ཐུགས་དགེས་པ་བསྐང་ཞིང། གནས་དེ་ཉིད་དུ་ལྷ་པ་རང་གི་ཕྱག་ན་བཞུགས་པའི་དེ་བཞིན་གཤེགས་པའི་འཕེལ་གདུང།
སློབ་དཔོན་པདྨའི་སྐུ་ང་ཐིམ་མ། ཏཻ་ལོ་པའི་ཞབས་རྗེས། ན་རོ་པས་མར་པ་ལ་དངོས་སུ་གནང་བའི་བདེ་མཆོག་རྡོ་སྐུ། སངས་རྒྱས་སྟོན་པའི་ཕྱག་དྲིལ་སོགས་སྤྱིར་ངོ་མཚར་ཅན་གྱི་རྟེན་མཇལ་རྒྱ་ཆེ་བ་དང།
ཁྱད་པར་གཉོས་རྒྱལ་བ་ལྷ་སྣང་པ་རང་གི་ཐུགས་དམ་ཡ་བཞིའི་ཕྱག་བྲིས་དངོས་ཀྱི་ཕྱག་དཔེ་མཆིང་ཁུག་མ་དཔེ་སྣ་ཅིག་ཀྱང་མ་ཉམས་པ་དང་མཇལ་བས་སྙིང་གི་བ་སྤུ་ལན་བརྒྱར་གཡོས། དངོས་གྲུབ་ཀྱི་དགོས་སྐལ་དུ་འཕེལ་གདུང་ཁྱད་པར་ཅན་དང།
གཉོས་ཆེན་པོའི་གསོལ་ལྷུང་ཡང་ལག་ཏུ་རང་བབས་སུ་བྱུང་བས་དགའ་བ་དཔེ་མེད་པས་ཡིད་དགའ་མགུར་རངས་པའི་ངང་ཉིད་ནས། ལྷ་པ་སྐུ་མཆེད་གཉིས་ཀས་དད་པའི་སྤྱན་ཆབ་གཡོ་བཞིན་དུ་གྱེ་རེ་ལྷ་ཁང་བར་སྐྱེལ་

ཐུང་གནང། ལམ་བསྲངས་འབོད་མིའི་དབང་གིས་གླང་པ་གསེར་གླིང་དུ་བདེ་བར་སོན། ཆོས་རྗེ་དཀོན་མཆོག་རིན་ཆེན་པ་ལ་ཟླ་བ་གཅིག་གི་བར་ཉིན་མཚན་སྦྲེལ་བའི་དབང་ལུང་མན་ངག་རྒྱ་ཆེར་ཕུལ་བ། ཁོང་པ་རང་གི་གསན་ཡིག་ཏུ་ཕེབས་པ་ལ་རྣམ་གྲངས་དགུ་བཅུ་གོ་གཅིག་ཙམ་བྱུང་འདུག།
དེ་སྐབས་ར་ལུང་དུ་འབྲུག་པ་རིན་པོ་ཆེའི་གདུང་རྟེན་ལ་གསེར་སྲང་གང་གི་མེ་ཏོག་འབུལ་མི་བརྫངས་མཐར། དཔལ་འཁོར་ལོ་བདེ་ཆེན་ནས་དབོན་ཆེན་པ་རྐང་གཏད་ནན་བསྐྱེད་ཀྱི་གསུང་མ་ཆོག་པ་འཚེར་བཞིན་དུ་ཕྱིན།
ཟླ་ཕྱེད་ཙམ་གྱི་རིང་དུས་འཁོར་རྒྱུད་འགྲེལ། སྒྲུབ་ཐབས་རྒྱ་མཚོ། གྲུབ་ཆེན་བརྒྱད་ཅུ་སྒྲོལ་མ་ཉེར་གཅིག། སྤྱན་རས་གཟིགས་རིགས་བརྒྱ།
ནི་གུའི་ཁྲིད། དབང་བྱིན་རླབས་ཡོངས་རྫོགས་སོགས་མཁན་ཆེན་རིན་པོ་ཆེ་ཉིད་ཀྱི་བཀའ་དྲིན་ཕེབས་པའི་དགོངས་པ་རྫོགས་པར་བགྱིས་ཤིང། རང་གིས་ཀྱང་པཎ་ཆེན་རིན་པོ་ཆེ་ནས་བརྒྱུད་པའི་གསང་འདུས་མི་བསྐྱོད་པ།
བདེ་མཆོག་ནག་པོ་པ། གཤེད་དམར་ལྷ་ལྔ་གསུམ་གྱི་དབང་དང། རྣམ་རྟོག་འོད་གསལ་དང་བདུད་རྩི་བྱིན་རླབས། སྤྲོས་མེད་ཀྱི་ཁྲིད་ལུང་རྣམས་ཞུས་པའི་ཡོན། ཕྱག་གསེར་སྲང་གང་གིས་མཚོན་པའི་ཆོས་ཡོན་རྒྱས་པར་ཕུལ་ཞིང།
གནང་སྦྱིན་ཡང་ཇ་སིག་གོས་བེམ་སོགས་རྒྱ་ཆེར་གནང་བའི་གོས་བེམ་དེ་ཉིད་དང། སྟག་ལུང་ནས་ཁྱེར་ཡོང་བའི་དར་ཆེན་ལུ་ཧཾ་གི་སྣམ་སྦྱར་རབ་ཚད་ཉིན་ཅིག་ཀྱང་ལུས་ལ་མ་རེག་པ་དེ་གཉིས་ཀ།
གསེར་མདོག་ཅན་དུ་སེམས་དཔའ་ཆེན་པོ་བྲག་དཀར་བ་བསོད་ནམས་རྒྱལ་མཚན་གྱི་སྐུ་འདྲ་ན་བཟས་ཕོངས་པར་འདུག་ཟེར་ནས་ཕུལ། དགུན་གྱི་རེག་བྱ་དང། དུས་ཆོས་སོགས་ཀྱི་དུས་བཏབ་ལ་བརྟེན་མྱུར་བར་

ལམ་སྤྱད་ནས་གཏིང་སྐྱེས་ཀྱི་ཆོས་གྲྭར་དགེ་འདུན་བདུན་ཅུ་ཙམ་ལ་ལམ་འབྲས་རྫོགས་པར་བཤད་ཅིང། ཁྱད་པར་སྡེ་པ་རིན་པོ་ཆེ་ཉིད་ཀྱི་དྲུང་དུ་དགོངས་བཞེད་ཀྱི་གཙོ་བོར་འདུག་པ་ནས་བདག་ཆེན་བློ་གྲོས་པ་ནས་བརྒྱུད་པའི་ལམ་འབྲས་ཆ་ལག་རྫོགས་པར་ཕུལ་ཞིང།
བརྙེལ་བསོའི་ཟིན་ཐོ་སོགས་ནན་ཏན་ཆེ་བ་རང་གནང། ཐུན་བཞིའི་རྣལ་འབྱོར་ཕྱག་བཞེས་སུ་ཐེབས་པའི་ངོ་མཚར་གྱི་དཔལ་འཛིན་པར་མཛད། དེ་སྐབས་གནས་དེ་ཉིད་དུ་བདུད་རྩི་རིལ་བུ་སྒྲུབ་པའི་མདུན་པ་མངོན་དུ་བཏང།
དགེ་སློང་བཞི་བསྙེན་སྒྲུབ་ལ་ནན་ཏན་གྱི་བསྐུལ་ཅག་མ་རེལ་བའི་གནད་སྦྱོར་བྱས་ཤིང། ལམ་འབྲས་དང་ཁོང་རྣམ་པའི་བསྙེན་སྒྲུབ་མཐར་ཕྱིན་མཚམས།
ལམ་འབྲས་ཀྱི་ཆོས་ཡོན་རྣམས། བྲག་དཀར་ནས་མཁན་ཆེན་རིན་པོ་ཆེ་སྤྱན་དྲངས་ཕྱག་ཏུ་དེངས་པར་བྱས། བསྔོ་བས་རྒྱས་འདེབས་ཞུས་ཤིང། སྔ་གོང་ནས་བཀའ་ནན་ཡང་ཡང་གནང་བ་ལྟར། མཁན་ཆེན་དྲུང་དུ་བདེ་མཆོག་ལཱུ་དྲིལ་ནག་གསུམ་གྱི་དབང།
ནི་གུའི་བྱིན་རླབས་དབང་དང་བཅས་པ་ཟླ་ཕྱེད་ཙམ་ཕུལ། ངེད་རང་གིས་ཀྱང་པཎ་ཆེན་རིན་པོ་ཆེ་ནས་བརྒྱུད་པའི་བསྒྲུབ་ཐབས་བརྒྱ་རྩ། རྒྱ་མཚོ་རྗེས་གནང་རྫོགས་པར་ཞུས་ཤིང།
གསེར་ཞོ་གསུམ་དང་བདུན་ཆ་ལེགས་པར་ཅིག་གིས་སྣ་དྲངས་པའི་འབུལ་བ་ཆ་མཐུན་ཡང་བགྱིས། དེ་མཚམས་གཡས་རུ་བྱང་ནས་བདུད་རྩི་རིལ་བུ་སྒྲུབ་པའི་ཆས་སྨན་ལྟོས་ཆེ་བ་དང། རྗེ་བཙུན་གྲགས་པ།
ཆོས་རྒྱལ་འཕགས་པ་སོགས་བླ་མ་གོང་མའི་རིལ་བུའི་རྟ་མཚན་ཆེ་བ་གནང་བྱུང་བ་ལ་གཞི་བླངས། ས་གའི་ཉེར་གསུམ་ནས་ཉེར་དགུའི་བར་གྱི་ཞག་བདུན་ལ་བརྒྱུད་པའི་ཕྱག་བཞེས་མ་ལོག་པའི་བདུད་རྩི་སྨན་སྒྲུབ་སྤེལ་བས།
ཕྱི་ནང་གི་

ལྟས་མེ་ཏོག་གི་ཆར་དང། དྲི་བསུང་གི་ངད། རིལ་བུ་འཕེལ་སྟོབས་ཆེ་བ་སོགས་སྒྲིབ་མེད་དུ་བྱུང་ཞིང། རིལ་བུ་སྒྲུབ་པའི་སྐབས་ཀྱི་ག་ཎ་ཙཀྲའི་དུས་གསུམ་གྱི་པཱུ་ཛ་སོགས་བཟང་ལ་གྱ་ནོམ་པ་ཡང་དད་པ་གསུམ་སྟོབས་སུ་གྱུར་པའི་མི་དབང་ཆེན་པོ་ཡབ་ཡུམ་གྱིས་ཡང་དག་པའི་ཚོགས་སྤེལ།
གནམ་གང་ལ་མཚམས་ཀྱི་བཅད་བྱ་བཀྲོལ་ནས། ཚེས་གཅིག་ལ་ལམ་དུ་ཞུགས་ཏེ་སྨན་སྡིངས་རི་བོ་རྒྱས་པའི་མགུལ་དུ་ལོ་ཆེན་སྙིང་གི་ཐིག་ལེའི་དྲུང་དུ་རིལ་བུའི་ཕུད་དངོས་གྲུབ་ཀྱི་སྐྱེས་ཕུལ།
དགོས་དགུར་གྱུར་བའི་བཀའི་ཤིས་བརྗོད་ཀྱི་མེ་ཏོག་རྣ་བའི་རྒྱན་དུ་བྱས་ནས་བྱང་ཕྱོགས་ཆོས་ཀྱི་རྒྱལ་བའི་ཕོ་བྲང་ག་ལ་བ་དེར་ཕྱིན།
སྔར་གཏིང་སྐྱེས་སུ་བསྡོད་པའི་སྐབས་དང། ལམ་དུའང་ཡར་རྒྱབ་ནས་མཆོད་རྟེན་ཆེན་པོའི་རབ་གནས་ལ་འབོད་མི་རིམ་ཅན་དུ་བྱུང་ཡང་མཚན་ལྟས་རྩུབ་པས་མ་སླེབ་ཅིང། ངམ་རིངས་སུ་སླེབ་འཕྲལ་ཏི་ཤྲི་རིན་པོ་ཆེ་བཞུགས་འདུག་པའི་དྲུང་དུ་སྦྱོང་རྒྱུད་ཀྱི་དཀྱིལ་འཁོར་བཅུ་གཉིས་ཀྱི་དབང་ཞུས་པའི་ཐོག་མར་དར་ཁ་གསུམ་སྦྲེལ།
འཇིག་རྟེན་ལས་འདས་པའི་དཀྱིལ་འཁོར་དྲུག་ལ་དོ་སྦྲེལ། འཇིག་རྟེན་པའི་དཀྱིལ་འཁོར་དྲུག་ལ་ཁ་ཡང་རེ།
དབང་གྲོལ་རྗེས་གསེར་ཞོ་གསུམ་དང་བཅས་པའི་དབུལ་བ་བརྡ་མཚོན་ཙམ་ཡང་ཕུལ་ཞིང། དེ་ལོ་གཡས་རུ་བྱང་དུ་ཕྱག་མོ་ཡང་ཤིན་ཏུ་རྩུབ་ཅིང། མནལ་ལྟས་སོགས་ཀྱང་ལྷག་པར་རྩེར་བ་དང།
ཐུགས་དོག་ཆེ་བ་རང་འདུག་པ་ནས། སྐུ་རིམ་ལ་དམིགས་པའི་དྲུག་ཅུ་པའི་གཏོར་བཟློག་ཞི་བ་ལས་ཐམས་ཅད་པའི་བསྲེགས་བླུགས་བཏབ་པ་སོགས་རང་བློས་ཅི་མཁྱུད་ཀྱི་ལེགས་ཚོགས་སྤེལ་བས་མཚན་ལྟས་དགེ་ཙམ་དང།
ཆོས་རྒྱལ་མེས་དབོན་རྣམས་ཀྱི་སྐུ་མདོག་ལེགས་པར་བསེལ་ཀྱང་

མངའ་ཐང་ལ་ཅུང་ཟད་རྩུབ་པའི་བར་ཆད་ཀྱི་སྒོ་ཨེན་ཙམ་གྱི་འཆར་སྒོ་སྒྲིབ་མེད་དུ་བྱུང་པ་ནས། རྒྱལ་པོ་ཆེན་པོ་སྡེ་བཞིའི་རྡུལ་ཚོན་གྱི་དཀྱིལ་འཁོར་ཞལ་ཕྱེ། ཆོས་རྒྱལ་མེས་དབོན་རྣམས་ལ་དབང་འབུལ་བར་བརྩམས་པའི་ཆོ་གའི་སྐབས་བཟློ་སྐར་ཆུང་ངུ་ནས་ཙན་ཐབས་སུ་ཕུག་རོན་སྔོ་ནག་ཅིག་གློ་བུར་དུ་འཕུར་ནས་དཀྱིལ་འཁོར་གྱི་ཁར་མཆོངས་བྱུང་བ་ལ།
ལག་པས་བསྙབས་པས་ཤོག་པ་ནས་ཟིན་བྱུང་མཚམས། བསམ་པ་ལ་འདི་ཕུག་རོན་རང་བརྒྱུད་པ་ནི་མ་ཡིན།
བར་ཆད་རྩོམ་པའི་དམིགས་བྱ་དེར་འདུག་པས་བསྒྲལ་ལམ་སྙམ་པ་སྐད་ཅིག་ལ། ཅི་བདེན་པ་ལ་བརྫུན་པར་སྒྲོག་པའི་ངན་པ་དག་གི་བླ་མས་ཕུག་རོན་བསད་ཟེར་བ་ལ་དགོས་པ་མི་འདུག་སྙམ་པའི་ཡིད་སྤྱོད་སྐྱེས་ནས་ཕྱིར་སྐྱེལ་དུ་བཏང།
དེ་མཚམས་རང་དབང་ཕུལ་ཅིང། དེ་མན་མནལ་ལམ་རྩུབ་པ་སོགས་ཀྱང་འགྱུར། སྐུ་ཆགས་ཀྱང་ནང་ཁུལ་དུ་འགྱུར་ངེས་པའི་མཚན་མ་གསལ་པོ་གཟིགས་གསལ་དུ་ཕེབས།
རང་ཡང་ཡིད་བདེ་སྙམ་པའི་ངང་ནས་ལོ་དུས་ཀྱི་དུས་དབང་རྣམས་འབུལ་བའི་དབུ་བཙུགས། རང་གི་ཡི་དམ་དུ། ཀ་ཡ་ཐ་པ་ཤྲདྡྷཾ་པྲཛྙཱ་མ་ཏི་རྣལ་འབྱོར་སྤྱོད་པའི་སྡེས། དཔལ་དང་པོའི་སངས་རྒྱས་ཀྱི་བསྡུས་རྒྱུད་ཉིས་བདག་ཉིད་དུ་ལི་ཁི་ཏཾ་གྱི་ངོ་མཚར་བསྐྲུན་པ་དང།
སྤྲུལ་སྐུ་ཨ་ལྷུན་པ་སྤུན་གྱིས་རྡོ་རྗེ་ཕྲེང་བའི་དཀྱིལ་འཁོར་འབྲི་བའི་དབུ་བཙུགས། ཏི་ཤྲཱི་ཆེན་པོའི་དྲུང་ཐ་སྐར་ལ་བསྐྱོད་མཚམས།
དབྱར་རིངས་ཐོག་མར་པན་ཆེན་ནགས་ཀྱི་རིན་ཆེན་ནས་བརྒྱུད་པའི་སྦྱོར་དྲུག། ཨོ་རྒྱན་བསྙེན་བསྒྲུབ། གྲོལ་བའི་ཐིག་ལེ་སོགས་ཆོས་ཀྱི་རྒྱལ་པོ་ཆེན་པོ་ཉིད་སྐུ་རྐྱང་ལ་སྨར་ཁྲིད་མཛུབ་ཚུགས་སུ་ཕུལ་ཞིང།
ཇི་ལྟར་ཕུལ་བའི་གནད་འདོམས་བརྙེལ་ཐོར་འདེབས་པ་

གནང་འདུག་པ་ནི། རང་གིས་བློ་གྲོས་ཀྱིས་འབད་དེ་བརྩམས་ཀྱང་སྔོ་མི་ཐོགས་པར་གྱུར་ཞིང། དཔལ་མཁའ་འགྲོ་རྒྱ་མཚོ་འཁོར་ལོ་བཅུ་གཉིས་རྡུལ་ཚོན་གྱི་དཀྱིལ་འཁོར་ཆེན་པོ་རང་ཉིད་གཅིག་པུའི་ལག་བྲིས་སུ་དབང་ཕུལ་ཞིང།
འདི་སྐབས་ཆོས་རྗེ་དགེ་བཅུ་བ་ལ་ཀྱཻ་རྡོར་བཀའ་བབས་བཞིའི་དབང། བདེ་མཆོག་ནག་པོ་པ། གསང་འདུས་མི་བསྐྱོད་པ་སོགས་ཀྱི་དབང་གནང། གུར་སམ་གྱི་རྒྱུད་ལུང། བཀའ་གདམས་ཐིག་ལེ་བཅུ་དྲུག་གི་དབང་སྐབས།
ནམ་མཁའ་ལ་འཇའ་ཚོན་ངོ་མཚར་ཆེ་སྙམ་པ་བྱུང། དེ་སྐབས་ལྷོ་རི་བོ་ཆེ་ནས་རིན་པོ་ཆེ་མང་དཀར་བ་དཀའ་བ་ཆེན་པོས་སྤྱན་དྲངས། ཕྲེང་བ་སྐོར་གསུམ། ཀྼ་ཡའི་ཁ་སྐོངས་དང་བཅས་པའི་དཀྱིལ་འཁོར་ཞེ་ལྔར་དབང་ཞུས་པའི།
དཀྱིལ་འཁོར་ཆུང་མཐའ་ལ་དར་ཁ་གསུམ་རེ། དེ་གོང་ལ་དར་ཁ་ལྔ་ཙམ་དང་བདུན་ཙམ་སྤེལ་བ་ཤ་སྟག་དང། དུས་འཁོར་ཆོས་དབྱིངས་གསུང་དབང། འཇམ་དབྱངས་སྐུ་དྲ། རྡོ་རྗེ་དབྱིངས་སོགས་ལ་དར་ཁ་བཅུ་གསུམ་རེ།
བདེ་ལེགས་དཀྱིལ་འཁོར་གསུམ་ལ་ཁ་ཐགས་དཀར་པོ་ལྔ་ལྔ། དབང་ཚུགས་པའི་ཉིན་སྐུ་ཆོས་སྲབ་ཆེན་ལེགས་པ་གྲས་གྲུབ། རྒྱ་དྲིལ་ཤིན་ཏུ་བཟང་བ། རྟེན་ཁེབས་བཟང་བསྒྲིགས་སྒོ་ཚད་གཅིག།
དབང་གྲོལ་བའི་ཉིན། གསེར་ཞོ་ལྔ་འགོར་བའི་ཐིག་པོ་ཅིག་གིས་སྣ་དྲངས་པའི་ཆོས་ཡོན་ཡང་དག་གིས་དགེས་པ་བསྐྱེད་མཚམས། ཆོས་རྗེ་པ་དེ་རིང་ཐོགས་པའི་གནངས་ཉིན་ངེད་རང་གིས་ཀྱང་ཉི་མ་དབུས་ཀྱི་ཕྱོགས་ལ་བཏེགས་པའི་སྐབས།
ཆོས་རྒྱལ་ཆེན་པོས་གསེར་ཞོ་སུམ་ཅུ་སོ་བདུན་གྱི་མཎྜལ་དང། ཙན་དན་དམར་པོའི་སྡོང་པོ་ཤིན་ཏུ་ཆེ་བས་མཚོན་པའི་གནང་སྦྱིན་ཟླ་མ་མཆིས་པ་བསྩལ། ཟླ་བ་དགུ་པའི་ཉེར་ལྔ་ལ་བྱང་

ཕྱོགས་ནས་བཏེག་པའི་བཅུ་པའི་ཚེས་ལྔའི་ནུབ་སྤྱང་ལུང་ཆོས་སྡིངས་སུ་འབྱོར། དཔལ་རིན་པོ་ཆེ་ལ་གསེར་སོགས་དཔུས་དག་གི་ཕྱག་མཇལ་བཏབ། རྣལ་འབྱོར་དམ་ཚིག་གསོ་བའི་ལམ་དབང་ཞུས། ལྷུན་གྲུབ་རྫོང་ལ་བརྒྱུད།
དཔལ་སྟག་ལུང་གི་ཐང་ཆེན་པོར་སོན་པ་ན། གཅུང་རིན་པོ་ཆེ་འགྲོ་བའི་མགོན་པོ་རས་པ་ཆེན་པོས་གཙོ་མཛད། གྲྭ་ནང་གླིང་གསུམ་འདུས་པའི་དགེ་འདུན་གནམ་གྱིས་ས་བཀབ་པ་ལྟ་བུས་གདུགས་དང་རྒྱལ་མཚན་རོལ་མོའི་སྒྲ་དབྱངས།
བདུག་སྤོས་ཀྱི་དུད་སྤྲིན་སོགས་ཀྱི་རྒྱང་རིང་པོ་ནས་བསུ་བའི་བཀོད་པ་གྱ་ནོམ་པས་མདུན་ནས་བསུས་ཏེ་འདུས་པའི་དབུས་སུ་བདག་གཟིགས་ཙམ་ཉིད་ནས་འགྲོ་མགོན་རས་པ་ཆེན་པོས་གུས་པའི་བརྐྱངས་ཕྱག་ཀྱང་བཏབ་པར་མཛད་པ་མཐོང་བ་ཙམ་གྱིས་སེམས་རྩིས་གཏད་མེད་པའི་ངང་ནས་ཞལ་མཇལ་ལེགས་པར་བགྱིས།
བཀྲ་ཤིས་པའི་དགེ་མཚན་ཡར་དཔེ་ལ་བཞག་པའི་ངང་དེ་ཉིད་ནས། འདུས་པའི་ཚོགས་པ་མ་ལུས་པ་མཆོད་ཁང་ཆེན་མོར་གཅུང་རིན་པོ་ཆེའི་ཕྱག་ཕྱིར་བཀྲིས་ནས་རྣོ་རྗེང་བའི་དབང་གཟབ་རྒྱས་སུ་ཕུལ་ཅིང།
ན་ནིང་གི་སྐབས་ལྟར་ཚོགས་ཆོས་ལ་ཆོས་དྲུག། ཕྱག་ཆེན། དབང་ལུང་ཕྲན་ཚེགས་ཟླ་བ་གཉིས་ཀྱི་རིང་རྒྱུན་ཆད་མེད་པར་ཆོས་ཀྱི་འཁོར་ལོ་བསྐོར་རྗེས།
གླིང་ནང་ནས་བསྒོམ་དོན་གཉེར་ཁོ་ནའི་དད་འདུས་ཉིས་བརྒྱ་ཙམ་དང་ལྷན་ཅིག། མཆོག་གི་སྤྲུལ་པའི་སྐུ་བཞུགས་པའི་བསྟི་གནས་བསེ་གླིང་གི་རི་ཁྲོད་དུ་འཕོས་ནས་རི་ཆོས་སྐོར་གསུམ་ཞིབ་བཤད་བགྱིས།
མཆོག་གི་སྤྲུལ་པའི་སྐུ་ཆེན་པོ་ཉིད་ཀྱི་ཞབས་དྲུང་དུ་རྡོ་རྗེ་ཕྲེང་བའི་དབང་འབུལ་བ་དང། སྔ་གོང་གསན་པའི་ཁྲིད་ཐམས་ཅད་པའི་བརྗེད་བྱང།
ངག་ལས་ཕྱག་བྲིས་སུ་འགོད་པ་

གང་ཞིང། བདག་ཉིད་ཀྱང་ཁ་ཙམ་མིན་པ་སྤྲུལ་པའི་སྐུ་ཉིད་ལ་ཡིད་ཆེས་པའི་དད་པ་བླ་ལྷག་ཏུ་སྐྱེས་ཤིང། མགོན་པོ་ཤཱ་ཝ་རས་བྱིན་གྱིས་བརླབས་པའི་མཚན་མ་ཡང་ཉིད་ཀྱི་མཐུ་ལས་བྱུང་བའི་ཡིད་གཏན་སྙིང་ནས་ལྷུག་པར་རྙེད་པའི་དབང་ལས།
མར་པ། མི་ལ། སྒམ་པོ་བ། ཕག་མོ་གྲུ་པ། བླ་མ་ཞང། སྟག་ལུང་ཐང་པ། འཇིག་རྟེན་མགོན་པོ། གླིང་རས། རྒྱ་རས། རྒོད་ཚང་པ་རྣམས་ཀྱི་བཀའ་འབུམ་གྱི་ལུང། འབྲུག་སྐོར་གྱི་བཅུ་གསུམ་མའི་དབང།
རྟེན་འབྲེལ། རོ་སྙོམས། བླ་སྒྲུབ། བསྲེ་འཕོ་སོགས་ཉིད་ཀྱིས་འབྲུག་པ་རིན་པོ་ཆེ་ལ་གསན་པའི་བཀའ་རྒྱུད་རིན་པོ་ཆེའི་བཀའ་ཆོས་ཐམས་ཅད་བུམ་པ་གང་བྱོར་ཐོབ་པས་ཐོས་བརྒྱའི་སྒྲོ་འདོགས་ལྷག་པར་ཆོད་པ་བྱུང།
དེ་སྐབས་ཡར་རྒྱབ་ཕྱོགས་སུ་ཟླ་བ་བཅུ་གཉིས་པའི་ནང་ཙམ་ལ་བྱ་དཀའི་དབང་གིས་ཡུད་ཙམ་ཕྱིན་སྐབས། གཞུང་ཀྲེ་ཤིང་གི་གདུང་བརྒྱུད་པ་སྤྱན་དྲངས་ནས། རྔོག་དཀྱིལ་བདུན་གྱི་དབང།
རིན་ཆེན་རྒྱན་འདྲའི་བཤད་ལུང། བསྲེ་འཕོ། ཆོས་དྲུག་སྲས་མཁར་མ། གདན་བཞི་དང་མ་ཧཱ་མཱ་ཡའི་རྫོགས་རིམ་མཐའ་དག་དང། བཀའ་བསྲུང་དུ་གསོལ་མའི་དབང་ལུང་ལ་ཐུག་གི་བར་རྫོགས་པར་ཞུས།
འབུལ་བ་དང་ཞབས་ཏོག་ཆ་མཐུན་བསྒྲུབས་ནས་སྐྱར་ལོག་བགྱིས། བསེ་གླིང་གི་རི་ཁྲོད་ཉིད་དུ་ཞབས་ཀྱི་པདྨོར་སོན། ཇི་ལྟར་ཐོས་པའི་ཆོས་རྣམས་རྫོགས་པར་ཕུལ་རྗེས། སླར་སྟག་ལུང་གི་ཆོས་གྲྭར་ཆེན་པོར་བགྲོད་ནས།
གཅུང་རས་ཆེན་པའི་དྲུང་དུ་རྔོག་དབང་བདུན་སོགས་དགོངས་པའི་དབྱིངས་ཡོངས་སུ་བསྐངས་ཞིང། སླད་མ་དབོན་རིན་པོ་ཆེ་བཀྲ་ཤིས་རྒྱལ་མཚན་དཔལ་བཟང་པོའི་དྲུང་དབུ་སྐྲ་བསིལ། ཚངས་པར་སྤྱོད་པའི་གནས་ཡོངས་སུ་བཞེས་པར་

མཛད་ཅིང། འབུལ་བ་རྣམ་གཞག་དཔག་མེད་བྱུང་བའི་ཕུད། ཕ་རིན་པོ་ཆེ་ཏྲེ་བོའི་དྲུང་དུ་ཇ་སིག་ཀུན་ནས་བཟང་བ་གསུམ། གོས་ཕྱི་ནང་གཉིས་སོགས་དང། མཆེད་གྲོགས་གྲྭ་པ་རྣམས་ལ་དར་ཁ་རེའི་འགྱེད་དང་བཅས་པའི་མང་ཇ་གསུམ་སྦྲེལ།
དཔལ་རིན་པོ་ཆེ་སྤྱང་ལུང་པ་ལ་ཇ་སིག་གཉིས། གོས་ཕྱི་ནང། ཚེ་དཔག་མེད་ཀྱི་རྒྱ་སྐུ། གསེར་གྱི་གླེགས་བམ། རྣམ་རྒྱལ་མཆོད་རྟེན། རྒྱ་དྲིལ། རྟེན་ཁེབས་སོགས་བཅུ་གསུམ་ཚན།
རིན་པོ་ཆེ་གདན་ས་པ་དང། དབུས་སྨྱོན་གདན་ས་པ་ལ་ཇ་སྡུམ། དར་ཡུག། གན་སྤོས། རབ་དཀར། གོས་ཁ་འབྲེལ། ཀྒ་བཏགས་རེ་རེ། འབྲུག་པ་གཅུང་རིན་པོ་ཆེའི་དྲུང་དུ་ཡང་འབུལ་སྐད་དེ་མཚུངས། སྤྱང་ལུང་ཚོགས་སུ་མང་ཇ།
ཇ་སིག་སྡུམ་གྱི་འགྱེད། འདི་སྐབས་པཎ་ཆེན་རིན་པོ་ཆེ་ནས་བརྒྱུད་པའི་སྦྱོར་དྲུག། མཁས་གྲུབ་གཞོན་ནུ་གྲུབ་ཀྱིས་མཛད་པའི་ཕྱག་ཆེན་གའུ་མ། སྤྱན་སྔ་ལྷ་གཟིགས་རས་པས་མཛད་པའི་ཕྱག་ཆེན་ཆོས་དྲུག་རྣམས་ཞུས།
གདན་ས་པས་གཙོ་མཛད་ཚོགས་ལ་རྡོ་རྗེ་ཕྲེང་བ་ཡང་བགྱིས། སྟག་ལུང་ཚོགས་སུ་ཇ་སིག་བཅུ་གཉིས་ཀྱི་འགྱེད། དཔལ་སངས་ནེའུ་ཐོག་ཏུ་མང་ཇའི་རྒྱུར་ཇ་སིག་སྦྲེལ་ཤིན་དུ་བཟང་བ།
དཀར་ཡོལ་རྩེ་རིངས་བརྒྱའི་འགྱེད་རྣམས་བསྒྲུབས། ཚུར་ལམ་སྡེ་པ་བྲག་དཀར་བས་འབོད་མི་བྱུང་ནས་བཀྲ་ཤིས་ལྗོངས་སུ་ཕྱིན། ཞག་འགའ་ངལ་གསོ་བགྱིས། སྡེ་པ་ཡབ་ཡུམ་དྲུང་དུ་དགོངས་བཞེད་ཀྱི་དབང་ལུང་མང་དུ་ཕུལ་ཞིང།
བོ་དོང་ཐམས་ཅད་མཁྱེན་པའི་ཚེམས། རྣམ་རྒྱལ་མཆོད་རྟེན་རང་བྱོན། གསེར་ལྗངས་བརྡུངས་ཀྱི་ཟེའུ་ལྷ་ཁང་དང་བཅས་པ། དེ་ཉིད་འདུས་ཆེན་བརྩོམ་དུས་ཀྱི་པཎ་ཞྭ་དར་ཆེན་མི་འདྲ་བ་བཅུ་དྲུག་གི་འདྲིལ་ལྐོགས་དང་

བཅས་པ། ཐམས་ཅད་མཁྱེན་པ་ཉིད་ཀྱི་ཕྱག་དྲེག་འབྱར་བའི་སྦས་དོན་ལྷན་ཐབས་དང་བཅས་པའི་གླེགས་བམ་རྣམས་བཀའ་དྲིན་དུ་བསྩལ་རྗེས། མ་དྲིན་ཅན་གྱི་གཙོ་བྱས་འགྲེལ་པ་ཅན་འགའི་དོན་དང། རང་གི་དཀོར་སྦྱོངས་སུ་དམིགས།
ལྷ་སར་ཇོ་བོ་རིན་པོ་ཆེ་ལ་གསེར་སྲང་གང་གི་ཞལ་གསེར། གསེར་ཞོ་གསུམ་སྐུ་ལ་ལྟོས་མེད་དུ་གཏོར་ཞིང། རྒྱུན་ལྡན་དུ་དར་ཆེན་གསེར་མདོག་ཡུག་གི་སྙན་དར་སྒྲོན་པ་དང། གཞན་ཇོ་བོ་ཐུགས་རྗེ་ཆེན་པོ་སོགས་སྙན་དར་འབུལ་དགོས་ཉེར་གཉིས་ཙམ་དང།
ཞལ་གསེར་ཀྱང་ཐོབ་བྱ་ཀུན་ལ་མ་ཆད་པ། ར་མོ་ཆེར་ཇོ་བོ་མི་བཀྱོད་རྡོ་རྗེ་སོགས་ལའང་སྐུ་སྐལ་གྱ་ནོམ་པ་ཕུལ། གསེར་སྟོན་སྟེང་འབུལ་ཆ་དཀོན་གཉེར་ཆེན་མོར་ཇ་སྡུམ་བཟང་ངེས།
གོས་ཕྱི་ནང། རབ་དཀར་རྩ་རིངས། སྤོས་ཆག། ཁ་བཏགས། ཞལ་གསེར་ཞུ་མི་ལ་ཇ་མགོ་སྤོར། དར་ཡུག། གོས་ཁ་འབྲེལ། རབ་དཀར། སྤོས་ཆག། ཁ་བཏགས། དེ་འོག་གསུལ་ལ་ཇ་ལྷ་ཉག་བདུན་རེ།
གོས་ཁ་རེ། དཀར་ཡོལ། སྤོས་ཆག། ཁ་བཏགས་རེ་རེ། དེ་འོག་ལྔ་ལ་ཇ་ལྷ་ཉག་གསུམ་གསུམ། དར་ཁ་འབྲེལ། དཀར་ཡོལ། ཁ་བཏགས་རེ། དེ་འོག་བཅུ་ལ་ཇ་ཉག་རེ་དང་ཁ་བཏགས་རེ། དཀོན་གཉེར་ཆུང་བ་བཅུ་དྲུག་ལ་དར་ཁ་རེ་བགྱིས་ཏེ།
གསེར་སྟོན་ཡང་དག་པའི་དཔེ་བཞག་བྱུང། དགེ་རྩ་དེ་དག་གི་བསྔོ་རྟེན་ཕ་ལོ་ཆེན་དྲུང་དུ་གསོལ་ཇ་བཟང་ངེས་པ་སིག་སྦྲེལ་ཅིག་ཕུལ། ལྷ་སར་སྡོད་རིན་བདེ་ཆེན་ནས་མཆོག་གི་སྤྲུལ་པའི་སྐུ་ཞྭ་དམར་ཅོད་པན་འཛིན་པའི་འབོད་མི་རིམ་ཅན་དུ་གནང་བའི་བཀའ་མ་ཆོགས་པར་ཞབས་དྲུང་དུ་ཕྱིན།
དགོངས་དབྱིངས་རིན་པོ་ཆེར་སྦྱར་བའི་དབང་རྗེས་གནང་མང་དུ་ཕུལ། སླད་ནས་ཀྱང་

ཆོས་ཀྱི་སྒོ་རབ་འབྱམས་རྗེས་སུ་ནོད་པའི་བཀའ་ལུང་ཡང་ཡང་གནང་བའི་དགོངས་ལེན་གྱི་ཁ་ཆད་སྣེ་ཁྲིད་དུ་ཕུལ་ནས། དབྱར་ཡར་རྒྱབ་ཕྱོགས་སུ་དཔོན་ས་ཡུམ་སྲས་དྲུང་དུ་འབོད་མི་དོས་དྲག་སྟག་ལུང་མན་རིམ་ཅན་དུ་གནང་བའི་ཞལ་ངོ་མ་ཆོགས་པར་ཕྱིན།
ཚོགས་དགེ་འདུན་སྒང་པའི་མཁན་རིན་པོ་ཆེའི་ཞལ་སྔ་ནས་དང། ཞོ་མ་མཁན་ཆེན། མོན་བུ་མཁན་ཆེན། དར་ལུང་མཁན་ཆེན། བྱམས་སྡིངས་མཁན་ཆེན། མཚལ་མིག་མཁན་ཆེན།
དཔལ་སྡིངས་མཁན་ཆེན། རྣམ་རྒྱལ་མཁན་ཆེན། སྡེ་གླིང་མཁན་ཆེན། བྱམས་པ་གླིང་གི་ཟུར་ཆེན། ཆོས་འཁོར་སྒངས་ལ་སོགས་དྲག་བསྡུས་ཞལ་ངོ་གསུམ་གྱིས་གཙོ་མཛད། དབང་ཆ་གཅིག་ལ། སྣེ་གདོང་རྩེ་ནས་དཔོན་པ་རིན་པོ་ཆེའི་ཞབས་དྲུང་ནས་ཞུས་པའི་པཎ་ཆེན་ནགས་ཀྱི་རིན་ཆེན་ཉིད་ཀྱི་ཐིག་རྩ་གནང་བའི་རྡོ་རྗེ་ཕྲེང་བའི་དཀྱིལ་འཁོར་སྟེངས་ནས་དབང་རྫོགས་པར་ཕུལ།
ཡར་ལམ་གོང་དཀར་རྡོ་རྗེ་གདན་དུ། རིན་པོ་ཆེ་བྱམས་དབང་པའི་དྲུང་དུ་སྔར་མ་ཐོབ་པའི།
རས་ཆེན་དཔལ་འབྱོར་བཟང་པོ་ལ་སློབ་དཔོན་པདྨ་དངོས་སུ་གནང་བའི་ཚེ་དབང་ལྷ་བཅུ་བདུན་མ། གུ་རུའི་ཟླུམ་པོ་བཞིའི་དབང། རྡོ་རྗེ་ཕུར་པ་ས་ལུགས་ཀྱི་སྟོད་བྱང་ཆུབ་སྒྲུབ་ལམ་དང།
སྨད་དྲག་པོ་སྒྲོལ་དབང་རྣམས་ཞུས་ཤིང། ཆོས་ཀྱི་བཀའ་དྲིན་གྱིས་ཞོ་ཞར་ཇ་སྡུམ། གོས་ཕྱི་ནང་ཤིན་ཏུ་བཟང་བ། བཀྲ་ཤིས་ཁ་བཏགས་རྣམས་ཕུལ་ཞིང། འབྲུམ་བུ་ལ་འཛེམ་སྟབས་རོང་ཆེན་ལ་བརྒྱུད།
ངུར་མིག་གི་རྗེ་བཙུན་སྒྲོལ་མའི་དྲུང་དུ་སྔར་མཁྱུད་ལྟར་སྙན་དར་འབུལ་བ་དང་འདོད་དོན་གསོལ་བཏབ་བགྱིས། འབྲོང་རྩེར་ཞག་འགའ་ཟུང་དབང་ལུང་གི་འབྲེལ་པ་ཙམ་གྱི་རྟེན་འབྱུང་ཡེལ་

ནས། ཡང་ཡང་དུ་ཡིད་བདེ་ལྷག་པར་བསྐྲུན་པའི་བསྟི་གནས་མི་འཇིགས་པ་སྐྱབས་ཀྱིས་འཚོ་བའི་ཕོ་བྲང་འདི་ཉིད་དུ། རྒྱུན་གྱི་རྒྱལ་བ་འོད་སྣང་གི་ཚེ་ཆོག་བརྒྱ་རྩ་དང་འབྲེལ་བར། རང་མྱོང་གི་བཅུད། ཉམས་ལེན་གྱི་མཐིལ།
རྟོགས་ཆོས་ཀྱི་ངོ་བོ། ཟབ་མོ་ནི་གུའི་ཆོས་དྲུག་གི་ཕྱག་ཁྲིད། མགོན་དཀར་ཡིད་བཞིན་ནོར་བུས་མཐའ་བསྟེན་པའི་ལེགས་ལམ་སྤེལ་བའི་སྐབས་འདི་ཉིད་དོ་ཅེས།རེ་ཤིག་བརྗོད་པའི་སྒོར་གྱུར་པ་ཡང་དེ་ཙམ་དེ༎དབྲི་བསྣན་མེད་པའི་སརྒར་ཕྱེ་བ་ཡང་ལི་ཁི་ཏཾ༎ཤེས་བྱའི་ཕ་མཐའ་རྗེས་དཔོག་བྱ་ལམ་འདྲ༎རྣམ་དཔྱོད་གཤོག་པས་བགྲོད་ཚེ་དཀའ་བ་ཅི༎འདི་ན་སྣ་ཚོགས་གྲུབ་མཐའི་འཇའ་རིས་ལ༎བདེན་པར་རྟོགས་པའི་ལོག་ཤེས་བྱིས་པའི་བློ༎ཀྱེ་ཧོ་མིག་གྱུའི་ཆུ་ལ་སྐོམ་པའི་བཅུད༎གདུང་སེམས་རེ་བའི་འགྲོགས་འགྲོའི་རེ་དགས་དག༎རྐང་བང་དགོས་མེད་ངལ་བ་འདི་ཀོ་ཞེས༎ལས་སྣང་སྒྱུ་མའི་མིག་འཕྲུལ་ཨེ་མ་མཚར༎ཐོས་པའི་བདུད་རྩི་བསིལ་མངར་ལྡན་པའི་རོ༎བསམ་བྱུང་ལྕེ་ཡིས་མྱང་ཚེ་དེ་ལྟའི་ཚུལ༎བསྒོམ་པ་ཡང་དག་དོན་ལས་གཞན་མིན་ཅེས༎སྙིང་གི་རྟག་ལ་ལན་བརྒྱར་འཆར་བར་བྱོས༎ཆོས་ཚུལ་གང་ལའང་སྡང་ཞེན་མ་མཆིས་པར༎ཅི་སྟེ་ཤཱཀྱའི་བཀའ་ཉིད་ཚད་མར་གཟུང༎རྒྱུད་སྡེའི་ངེས་གསང་གྲུབ་པའི་ཞལ་ལུང་ལ༎དགེས་དགུར་སྤྱོད་ལ་ཡི་རང་སྤེལ་བར་གྱིས༎ཚིག་འབྲུ་ཡིད་ཀྱི་གླེགས་བུར་བྲིས་པའི་ཚེ༎ཡིག་ནག་དཔེ་ཚོགས་ཁལ་རྡོའི་ངོ་བོར་གོ༎དོན་བཞིན་ནང་ལྟའི་བསམ་གཏན་ལ་དཔྱད་པས༎ཚིག་གི་སྦུ་བ་སྲང་མཐའི་རྩ་བཞིན་ཤེས༎བསྟན་པའི་རྩ་ལག་དམ་ཆོས་བདུད་རྩིའི་སྒོ༎རྣམ་གྲངས་བྱེ་བས་ཡིད་དབང་

མ་ཚིམ་སྟེ༎ད་དུང་ཆོས་རྒྱུན་ཏིང་འཛིན་མ་ཐོབ་པར༎ཐོས་པས་ངོམ་པ་མེད་འདི་ཁོ་བོའི་གཤིས༎རྟོགས་བརྗོད་ལོ་ཟླས་བཅིངས་པའི་རང་བློའི་ཟོལ༎སྙེད་པ་ཆོས་ལ་བགྱིས་པའི་བདེན་པའི་གཏམ༎དམ་པའི་ཚོགས་ལས་ཞར་ནོད་བཀའ་ལུང་དག༎གཞན་ལ་ཚེགས་མེད་འདོམས་པའི་མཐུ་ལྡན་སུ༎དཔྱོད་ལྡན་གཟུ་གནས་མདུན་དུ་ཚུར་བྱོན་དང༎རང་ཉམས་བློ་གྲོས་ལང་ཚོའི་དཀྱིལ་འཁོར་དང༎ཡོན་ཏན་རྒྱན་ཕྲེང་ལྡན་པའི་མིག་མཆིས་ན༎ཡིན་མིན་སོ་སོར་འབྱེད་ཚེ་གསལ་བར་རྟོགས༎བདག་ནི་འདི་ནས་བྱང་ཆུབ་སྙིང་པོའི་བར༎ཕྱོགས་རེའི་མིག་ཅན་ཆོས་སྤོང་ཁུར་ལེན་པའི༎བསྟན་པའི་ཆོས་རྐུན་ཉིད་དུ་མ་གྱུར་ཅེས༎དག་པའི་སྨོན་ལམ་སྙིང་ནས་འདེབས་པ་ལགས༎གང་གི་སྐྱེ་བ་འཛིན་ཚེ་འང་དག་པའི་ཆོས༎དེ་ཉིད་སྤེལ་ལ་བློ་ཡི་མཐུ་ཐོབ་སྟེ༎ཡོངས་རྫོགས་ཐུབ་པའི་བསྟན་པ་རིན་པོ་ཆེ༎རྩོད་པའི་དུས་འདིར་སླར་ཡང་རྒྱས་བྱེད་ཤོག༎ཅེས་སྔར་བརྗོད་པའི་ཟུར་འདེབས་མཛེས་པར་བྱེད་པའི་རྒྱན་འདི་ཡང།
མི་དབང་ཡབ་སྲས་འདི་གཉིས་ཀྱིས་བསྐུལ་བའི་ངོར། དགེ་སློང་བསོད་སྙོམས་སྤྱོད་པ། ཤྲཱི་ཝན་ཨ་ནནྟ་མུཀྟི་བ་ར་པུ་ཙི་ཏྲ་སཱ་ག་ར་སེ་ནས། དཔལ་ཁྲི་ཁང་གི་ཡང་རྩེ་ཆོས་རྒྱལ་ཕོ་བྲང་དུ་སྦྱར་བའི་ཡི་གེར་བཀོད་པའི་བགྱི་བ་པོ་ཡང།
དད་ལྡན་ཤེས་རབ་བློ་གྲོས་རྣལ་འབྱོར་སྤྱོད་པའི་སྡེས་བགྱིས་སོ༎ ་་༎རྣམ་ཐར་ཡང་རྒྱན་ནོར་བུའི་ཕྲ་བཀོད།

ཤྲཻ་ཡ་པེསྟུ།འཇམ་མགོན་ངག་ཚིག་གྲུབ་པའི་དཔའ་བོ་ནི༎དཔལ་ལྡན་མཁས་ཀུན་དགའ་བའི་རོལ་རྩེད་མཁན༎བསྔགས་འོད་སྨིན་གྲོལ་མཆོག་གི་ཕྲིན་ལས་ཅན༎བློ་གསལ་རྒྱ་མཚོའི་སྡེ་ཞེས་མངོན་སུམ་གྱུར༎ཡོངས་འཛིན་མཁས་མང་ཞལ་གྱི་བདུད་རྩི་ནི༎དད་མོས་བསམ་པའི་སྙིམ་པས་ལེགས་མནོས་ཏེ༎གཅིག་ཏུ་གཞན་ལ་ཕན་པའི་གོ་ཆ་ལས༎ནམ་ཡང་རང་གི་དོན་ལས་སྲེད་མ་ལགས༎སྦྱིན་པའི་གཡབ་མོས་དབུལ་ཕོངས་ཕྱོགས་ཀྱི་མགྲོན༎མ་བོས་ངང་གིས་མདུན་དུ་ཉེར་ལྷགས་ཚེ༎གཏོང་ལ་རྗེས་ཆགས་རབ་བརྩེའི་སྤུ་ལོང་དག༎འབད་པ་མེད་པར་ལན་བརྒྱར་གཡོ་བ་ཉིད༎སེམས་ཀྱི་ཀུན་རྟོག་སེར་སྣའི་མདུད་གྲོལ་བ༎བདག་ལ་མི་སྦྱིན་བསམ་པ་འགའ་ཡང་མེད༎མ་ཆགས་དངོས་པོ་སྲང་མདོའི་རྩྭ་བཞིན་ཡང༎ཡོངས་སུ་གཏོང་ལ་ཞུམ་པ་ག་ལ་ཡོད༎ལན་ལ་མི་རེ་གྲགས་པ་དོན་གཉེར་མིན༎ཕ་རོལ་ཡིད་བདེ་བདག་སེམས་རངས་པའི་ཚུལ༎ཟོལ་མིན་སྙིང་ནས་ལྷག་བསམ་དག་པ་ཡང༎འདི་ན་དུས་གསུམ་རྒྱལ་བས་མངོན་པར་

གཟིགས༎ཆོས་སྦྱིན་བསམ་པས་ལྷ་བཅས་འགྲོ་བའི་ཡིད༎ཡོངས་སུ་ཚིམ་པའི་སྦྱིན་པ་ཟང་ཟིང་མེད༎བསོད་ནམས་དཔག་ཡས་གང་དེས་ལུས་ཅན་རྣམས༎ཐར་པའི་འཇུག་ངོགས་བདེ་བར་བགྲོད་པ་ལགས༎ཚོགས་མང་འདུས་པའི་དབུས་ན་མངོན་མཐོ་བ༎རྒྱུ་སྐར་བྱེ་བས་སྐོར་བའི་ཟླ་བ་བཞིན༎སྨྲ་མཁས་འཛུམ་དཀར་གཡོ་བའི་བསིལ་ཟེར་གྱིས༎བསྐལ་བཟང་དད་པའི་སྐུ་མུད་རྒྱས་པར་བྱས༎ཨེ་མ་དུས་ཀྱི་མཐར་ལྷུང་བས༎ཕྱོགས་འཛིན་ཚུབ་མས་ཀུན་དུ་བསྐྱོད༎བཟོ་གནས་ཡིད་བདེའི་དཔལ་འཛིན་པ༎ཨུ་དུམ་མེ་ཏོག་ལྟ་བུར་སྣང༎བསྟན་ལ་ཕྱོགས་རིས་མ་མཆིས་ཤིང༎བསྟན་པ་འཛིན་ལའང་ཉེ་རིང་ཅི༎རང་གཞན་ཕྱོགས་སུ་འཛིན་པའི་ཆ༎རྡུལ་ཙམ་ཡིད་ལ་འཆང་མ་ལགས༎ཕ་ནི་ཡོངས་སུ་གསོ་བའི་ཕྱེད༎མ་དག་བཀུམ་པ་སྲིད་མིན་ལྟར༎རང་གི་བསྟན་པ་སྤེལ་བའི་ཕྱིར༎གཞན་གྱི་བསྟན་པ་ཇི་ལྟར་བཤིག༎ཡོངས་ལ་དག་པའི་སྣང་བ་ཅན༎ཕྱོགས་དང་རིས་སུ་མ་ཆད་པའི༎སངས་རྒྱས་བསྟན་པའི་ཁོལ་པོ་པ༎ཡན་པ་བློ་བདེ་ཁོ་ནར་བས༎འདི་ན་འགའ་ཡི་ཆས་དགས་ཤིང༎ཕལ་དང་མཐུན་པར་མ་གྱུར་ཀྱང༎ལྷག་བསམ་དག་པའི་རང་བབས་ལ༎རྒྱལ་བ་སྲས་བཅས་དགྱེས་པ་འཛིན༎དེ་ཡང་རང་གི་ཡོངས་སུ་འཛིན་པའི་དགེ་བའི་བཤེས་དཔལ་རིན་པོ་ཆེ་སྤྱང་ལུང་པའི་ཞབས་ཀྱི་པདྨོར་མངོན་པར་མཆོད་དེ།
ཕྱིས་ནས་ཞལ་གྱི་དཀྱིལ་འཁོར་མི་མཐོང་ངེས་པའི་ཡིད་ཤེས་སྐྱོ་བའི་དབང་ལས་བཀའི་ཐ་མར་ཡང་དགའ་ལྡན་གྱི་ལམ་མངོན་པར་འཐོབ་པའི་འཕོ་བ་འོད་ཀྱི་འཇའ་ཚུབ་མ་དང་

འབྲེལ་བའི་སྙིང་པོ་དོན་གསུམ་གྱི་མན་ངག་ཞུས་ཏེ་འབྲལ་བར་མི་སྤོབས་བཞིན་དུ། ཆོས་འཁོར་དཔལ་གྱི་ལྷ་ས་ལ་བརྒྱུད་ནས་ཡར་རྒྱབ་ཕྱོགས་སུ་དབྱར་རིང་བསྡད། དོན་གཉེར་བ་འགའ་དང་འགའ་ལ་དབང་བསྐུར་རྡོ་རྗེ་ཕྲེང་བ་བགྱིས་པའི་སྐབས་ཤིག་གི་རྨི་ལམ་དུ།
དཔལ་རིན་པོ་ཆེ་སྤྱང་ལུང་པ་ཉིད། སྐུ་གཟི་འོད་མཆོག་ཏུ་བརྗིད་ཅིང་སྔར་མེད་པའི་སྤྱན་ར་ནག་པོ་གསར་པ་ཞིག་བཞེས་པ་དང་མཇལ་བས་ཞལ་འཛུམ་མཛད་ཅིང་ཁོ་བོ་རིང་པོར་མི་ཐོགས་པར་པཎ་ཆེན་དྲུང་དུ་འགྲོ་ཞེས་བཀའ་བསྩལ་པའི་ངང་ཉིད་ལ་གཉིད་སད་པས།
བླ་མ་རྩིབས་རི་བ་སོགས་ལ་རང་རེའི་དཔལ་རིན་པོ་ཆེ་དེ་ཉིད་རིང་པོར་མི་ཐོགས་པར་ཞིང་བརྗེ་བར་སྣང།
ངེད་ལ་རྨི་ལམ་གྱི་འཆར་སྒོ་འདི་ཏར་བྱུང་ཞེས་སྨྲས་ལ། སླར་བདག་ཅག་རྣམས་གཙང་ཕྱོགས་ལ་ཡོང་བའི་ངུར་མིག་ཏུ་རྗེ་བཙུན་མ་སྒྲོལ་མ་དང་མཇལ་བའི་ཐོ་རངས་ཡང་སྔར་བཞིན་སྐུའི་རྣམ་པ་དེ་རང་ལ་ཁྱད་པར་ཕྱོགས་ཤིག་ཏུ་ཐེབས་པའི་རྣམ་པས་ཡིད་སློང་སློང་བའི་ངང་ལ་གཉིད་བསད་པས།
བསམས་དུས་དེ་རིང་གི་ཚེས་བཅུ་འདི་ལ་བླ་མ་དམ་པ་དེ་ཞིང་བསྐྱོད་པ་མིན་ན་རུང་སྙམ་པའི་སེམས་ལ་ཟུག་ངུ་ཆེ་ཆེ་ཡང་བྱུང་ཡང་གཞན་ལ་སྨྲས་པ་ནི་མེད།དེ་ནས་རིམ་གྱིས་ཚོང་འདུས་སུ་བགྲོད་སྐབས་རྣམ་ཐར་གྱི་ཟུར་འདེབས་མཛེས་རྒྱན་དེ་ཡང་བྲིས།དེ་ནས་ཀྱང་སྣར་ཐང་ལ་བསྒྱུར་ཆུ་མིག་གི་རྗེ་བཙུན་གཉན་སྒྲོལ་བྱིན་རླབས་ཅན་དེ་དང་ཡང་མཇལ་ནས་སྒྲོལ་མ་བརྒྱ་ཙམ་སྐུ་མདུན་དུ་བཏོན།
མཎྜལ་བཞི་བའི་གསོལ་འདེབས་བྱས་ནས། སྟག་ལ་ལ་བགྱིས་ཚ་ཤོད་ཀྱི་ལ་ནས་ཆོས་རྗེ་འབུམ་རམ་པའི་འབོད་མི་གནང་བྱུང་བས། སེང་གེ་རྩེ་དང་ཉེ་བའི་བྱེ་ལུང་ཟེར་བའི་དགོན་ཆུང་དཔེའུ་ཅན་

ཞིག་གནང་བ་དེར་ཉལ་ཞིང། སང་སྔ་བར་ཆོས་རྗེ་འབུམ་རམ་པའི་དྲུང་དང། པུ་རངས་ཆོས་མཛད་པ་ཅིག། གཞན་གྲྭ་པ་སློབ་གཉེར་བ་གསུམ་བཞི་ཞིག་ལ། ཙཱ་རི་ཟིལ་ཆེན་ཕུག་ཏུ་སློབ་དཔོན་པདྨས་རས་ཆེན་དཔལ་འབྱོར་བཟང་པོ་ལ་དངོས་སུ་གནང་བའི་ཚེ་དཔག་མེད་ལྷ་བཅུ་བདུན་མའི་ཚེ་དབང་དེ་བྱས་པས་ཚེ་མདའ་མཐོ་གང་ཙམ་ཚད་བྱུང་བས།
ལྷག་པར་རྟོག་པ་ཟ་ཞིང་ཡིད་མི་བདེ་བའི་སྐབས་དེ་ཉིད་དུ། སྤྱང་ལུང་ནས་འདར་པ་རབ་འབྱམས་པ་དཔལ་བློ་བ་དང།
སྤྱང་ལུང་པའི་གཞི་གྲྭ་ཆོས་ལྡན་དུ་གྲགས་པ་དེ་གཉིས་དཔལ་རིན་པོ་ཆེ་ཆོས་དབྱིངས་རུ་གཤེགས་པའི་ཚུལ་སྨྲ་བ་ལ་སླེབ་བྱུང་བས་དེ་མ་ཐག་དེར་འདུས་ཀུན་ལ་རྒྱལ་སྲས་གཞོན་ནུ་མའི་སྐུ་བསྟོད་པར་མ་སྐྱེ་ནས་ཐོས་མཆོད་བྱས་རྗེས་དེ་ཉིད་ཀ་སེང་གེ་རྩེར་རྫོང་དཔོན་ཆོས་འབོད་མི་བྱུང་པས་ཕྱིན།
སེང་གེ་རྩེ་ན་བཞུགས་པའི་ཇོ་བོ་ཁར་ས་པ་ཎི་ཙན་དན་ལས་གྲུབ་པའི་དྲུང་དུ་དཀར་མེ་སྙན་དར་རྒྱ་ཆེར་ཕུལ་ནས་དཔལ་རིན་པོ་ཆེའི་དགོངས་པ་རྫོགས་པའི་བསྔོ་བ་སྨོན་ལམ་བགྱིས།
དེར་ཚེ་དབང་ཞུ་མི་རྣམ་པ་ལ་ད་རེས་དཔལ་རིན་པོ་ཆེ་དགའ་ལྡན་དུ་གཤེགས་པའི་གཏམ་འདིས་ཚེ་མདའི་ལྷག་ཆད་འདི་ཐུབ་པ་འདྲ་སྨྲས་པ་ཡིན་ཀྱང།
དེ་ནས་ཟླ་བ་མ་འགྱངས་པར་ཚེ་དབང་ཞུ་མིའི་ཆོས་རྗེ་འབུམ་པ་རང་མ་གཏོགས་པུ་ཧྲངས་ཆོས་མཛད་དང་གྲྭ་པ་སློབ་གཉེར་བ་དེ་ཀུན་འབྲུམ་པས་དུས་གཅིག་ལ་གུམ་སྣང་ངོ༎དེ་ནས་ངེད་རང་གི་ཁལ་མ་བྱིན་དང་བླ་མ་རྩིབས་རི་བ་སོགས་ཚ་ཤོད་ནས་བྱང་ཞབས་དྲུང་དུ་བརྫངས་པས།
ལག་ན་འབུལ་རྒྱུའི་དངོས་པོ་ཅི་ཡང་མི་འདུག་པས་སྤྱང་ལུང་གི་བང་ཆེན་པ་གཉིས་ཀྱང་ངེད་རང་དང་ལྷན་ཅིག་ཁྲིད་ནས་གཏིང་སྐྱེས་ཕྱོགས་ལ་ཕྱིན་པའི་ལམ་གྱི་མགྲོན་

ཁང་ཞིག་ཏུ་དཔལ་རིན་པོ་ཆེའི་སྐུ་ཚིགས་གཅིག་བྱུང་བས་ཟངས་མ་དང། ལྕགས་སླང་སོགས། སྣོད་གང་འདུག་ཏུ་མར་མེ་ཕུལ་བས། དེ་ནུབ་ཁྱིམ་དེའི་ནང་གི་གདུང་རྩ་ཚུན་གསལ་བར་གྱུར།དེ་ནས་གཏིང་སྐྱེས་ཀྱི་དགོན་པ་དགའ་ལྡན་རྩེ་བྲག་དཀར།
གསེར་གླིང་རྣམས་སུ་ཐོས་མཆོད་ཀྱི་མང་ཇ་གཟབ་རྒྱས་དང། མཁན་ཆེན་སངས་རྒྱས་འོད་ཟེར་བའི་དྲུང་དུ་བསྔོ་རྟེན་ཇ་ཐུམ་སོགས་དཔུས་གང་དག་ཕུལ་རྗེས་གསེར་སྲང་གང་གི་ཡིག་རྟེན་དང་བཅས་སྤྱང་ལུང་པ་གཉིས་གཏིང་སྐྱེས་ནས་ཕྱིར་སློག་ནས་གཏིང་སྐྱེས་སུ་ཞག་བདུན་ཙམ་བསྡད་རྗེས་རྒྱལ་སྲས་དངུལ་ཆུ་ཆོས་རྫོང་པའི་འཁྲུངས་ཡུལ་ཕུལ་ཆུང་ལ་བྱས།
ལྷ་ས་རྫོང་དུ་སྡེ་པ་ཕྱོགས་ལས་པས་འབོད་མི་གནང་ནས་དྲུང་དུ་ཕྱིན།
བཀའ་ཆོས་ཀྱི་འབྲེལ་སྔ་སོར་ངམ་རིང་དུ་ཕེབས་དུས་གུར་ཞལ་སོགས་ཀྱི་རྗེས་གནང་གསན་པས་སླར་ཡང་ཕྱག་ན་རྡོ་རྗེ་འབྱུང་པོ་ཀུན་འདུལ་གྱི་རྗེས་གནང་ཙམ་གསན་ནས་དེ་དུས་ངོར་པའི་གཉེར་ཆུང་ཀུན་དགའ་དོན་གྲུབ་པ་ཡང་འདུག་པས་ཁོང་ལ་བརྒྱུད་ནས་དཔོན་མགོན་པོ་བ་སྐུ་རྐྱང་ལ་ཚེ་དབང་ལྷ་དགུ་བསྟུད་མར་འབུལ་དགོས་པའི་སྐུལ་འདེབས་ཡང་ཡང་གནང་གི་འདུག་པ་ལ།
སྡེ་པ་མ་ཆེན་ནས་ཀྱང་ཚེ་དབང་གསན་ན་ལེགས་སམ། ཚེ་དབང་འདི་ལེགས་བྱས་ཀྱི་རྩ་བ་ཡིན་པས་གཏན་མི་གསན་པ་འདི་རྟེན་འབྲེལ་ལ་ཅུང་མི་ཤོང་སྙམ་ཡང་ཡང་སྨྲས། ཡར་ལུང་པ་སེང་གེ་རྒྱལ་མཚན་པའི་ཡི་གེ་ཇི་ལྟ་བའི་བདག་ཆེན་བློ་གྲོས་རྒྱལ་མཚན་ནས་བརྒྱུད་པའི་གུར་ལྷ་བརྒྱད་ཀྱི་རྗེས་གནང་ཡབ་སྲས་ལྷན་ཅིག་གསན་ཅིང་གསེར་སྲང་གང་སོགས་འབུལ་བ་རྣམ་གཞག་བརྩེ་སྐྱོང་དཔག་མེད་མཛད་ནས་བྱང་ཕྱོགས་སུ་ཡོངས།
ཆོས་རྒྱལ་ཡབ་སྲས་དང་མཇལ་ཞིང་

མཁའ་སྤྱོད་བདེ་ལྡན་དུ་ཞག་འགའ་ངལ་གསོས་རྗེས། དབུས་ཀྱི་ཆུ་ངན་པས་ལུས་ལ་ཟ་བུན་ཆེར་འདུག་པའི་ནད་འདོན་ལ་རྒྱུ་ཚེའི་ཆུ་ཚན་ལ་ཕྱིན། དེར་ཞག་བདུན་ཙམ་གོང་ནས་རིན་པོ་ཆེས་ཀྱང་བདག་དང་ལྷན་ཅིག་ཆབ་ཚན་མཛད།
བཅུ་བདུན་མཆོད་པ་ཅིག་གི་དུས་འགྲིག་པས་ག་བུར་གྱི་དཀར་མོ་བརྒྱ་སྐོང་འབུལ་བ་གནང།དེ་ནས་སླར་མཁའ་སྤྱོད་བདེ་ལྡན་དུ་འོངས་ནས་བླ་མ་རྩིབས་རི་བ་སོགས་ལ་ལམ་འབྲས་ཞིག་གི་དབུ་བཙུགས་ནས་དགོངས་ཕྱོགས་ཆོས་ཐུན་རེ་བཤད།
སྔ་གོང་དབོན་པོ་ཚེ་བརྟན་པ་ལ་རི་ཆོས་ཀྱི་ལུང་ཅིག་འགྲོ་བྱས་ཤིང། ལྷག་པར་ཆོས་སྐྱོང་གི་བསྐང་གསོ་བརྒྱ་ཚར་ཟབ་རྒྱས་རང་ཞིག་གི་དབུ་བཙུགས་ནས་ནང་མཚམས་དམ་པར་བྱས་ནས་ཟླ་ཕྱེད་ཙམ་སོངས་བའི་སྐབས།
ནུབ་གཅིག་གི་རྨི་ལམ་ལ་དཀར་མེའི་སྐོང་བུ་ཆུང་ངེ་བ་ཤིན་དུ་གསལ་དངས་ཅན་ཞིག་འདུག་པ་གློ་བུར་དུ་རླུང་གིས་བསད་སོང་པ་དང༎ ཆུས་གང་བའི་ཤེལ་བུམ་དཀར་པོ་ཞིག་མི་ཞིག་གི་ལག་ནས་ཤོར་ནས་ས་ཕྱེར་སོང་བ་རྨི་བས་སྦྱིན་པའི་བདག་པོ་ལ་སྐུ་དོག་ཆེ་བ་ཡིན་ནམ་སྙམ་པ་བྱུང་ནས་ཚུལ་འབུལ་བ་ལ་དགེ་སློང་ཆོས་དཔལ་བཏང་བས་དེའི་དགོངས་ཁ་ལྷ་ས་རྫོང་ནས་ཞབས་དྲུང་ཚོར་ཞུ་ཡིག་ཞིབ་རྒྱས་དང།
ངེད་ལ་ཡང་སྡེ་པ་ཕྱོགས་ལས་རྣམ་རྒྱལ་བ་གཤེགས་ཚུལ་རྒྱ་དྲིལ་ཅིག་གི་ཐུགས་དམ་འདོགས་རྣམས་བྱུང་བས། བཀའ་ཞལ་ལ་མདངས་ཀྱི་མནལ་ལམ་དེ་འདི་ལ་ལྟ་བ་འདྲ་གསུང་བ་བྱུང།
དེ་མཐུན་གསེར་མདོག་ཅན་ནས་ཨོ་ངའི་དྲུང་གི་ཕྱག་རྟགས་དང་ལྷན་ཅིག་སྤྲུལ་སྐུ་ཞྭ་དམར་པའི་བསྙེན་རྫོགས་སྒྲུབ་པའི་མཁན་པོ་ལ་ཡོང་དགོས་པའི་ནན་བསྐྱེད། དབོན་ས་གོང་མ་ཆེན་པོས་ཆེད་གཉེར་གནང་ནས་སྤྲུལ་སྐུ་རིན་

པོ་ཆེ་དང་གཉིས་ཀའི་བཀའི་ཤོག་ཡར་རྒྱབ་དུ་དབོན་ས་ཆེན་མོ་ལ། གནང་བ་བཞིན་ཆེད་གཉེར་གྱི་དོ་དམ་ཁུར་བཞེས་མཛད་ནས་ཕྱག་དམ་མཐའ་ཕུགས་བསེད་པའི་ཞིབ་འཁོད་དང་བཅས་ཕེབས་བྱུང་མཚམས་བསམ་དུས། ཁ་སང་གི་རྨི་ལྟས་དཀར་མེ་མནལ་བ་ཤེལ་བུམ་ཆག་པ་སོགས་འདི་ལ་བལྟ་བར་སྣང་བས།
ད་རེས་ཕྱིན་ཀྱང་ཕན་ཐོགས་གཏན་མི་ཡོང་ངེས་སྙམ། ཆོས་རྒྱལ་ཆེན་པོའི་དྲུང་དུ་ཡང་མར་མི་འགྲོ་བའི་རྒྱུ་མཚན་ཕུལ་བས། ས་སྐྱ་གདུང་བརྒྱུད་བསོད་ནམས་རྒྱལ་མཚན་པས་བསྙེན་རྫོགས་མ་འགྲུབ་པ་ལ་བརྟེན་ཁམས་ཕྱོགས་སུ་བསྟན་པའི་རྒྱུན་ལ་གནོད་པའི་ཕྲིན་ལས་ཁྱབ་ཆུང་རང་བྱུང་འདུག་པ་བཞིན་ད་རེས་སྤྲུལ་སྐུ་ཞྭ་དམར་བ་ཡུལ་གཉན་པ་དང།
ཆེ་ས་གོང་མའི་ཡང་བཀའ་ལུང་ངེས་གསལ་ཡར་རྒྱབ་དུ་གནང་བ་ཡིན་ཕྱིན་མ་ཕེབས་ན་གཏན་མི་ལེགས་ཤིང། ཡར་རྒྱབ་པ་སོགས་ལ་གོང་མ་ཆེན་པོའི་དགོངས་འཁྲུངས་སོགས་ཀྱི་རྒྱུར་སོང་དགོས་ཡོད་གསུང་པ་སེམས་ལ་བཞག་ནས་ལམ་འབྲས་ཀྱི་སྣང་གསུམ་ལ་ཆོས་མཚམས་བྱས་ནས།
བླ་མ་བརྩིབས་རི་བས་གཙོ་བྱས་གྲྭ་པ་བྱིན་བཞག། ནང་གཏོར་དང་རྒྱ་བསྒོམ་གྱི་གདུང་གི་ཆེད་གཉེར་དགེ་སློང་ཆོས་དཔལ་བ་བཀོས་ནས། དཔོན་སློབ་ཉུང་བསྡུས་རང་གིས་དགུན་གྱི་རེག་བྱ་ལ་གདོས་ནས་ཤར་ཕྱོགས་ལ་ཕྱིན།
མར་ལམ་ཨོ་ངའི་དྲུང་འབྲུམ་པ་ལ་འཛེམ་སྟབས་ཆུ་བར་ཆོས་རྫོང་ན་བཞུགས་ཡོད་པ་ལ་མཇལ་རྩིས་རང་གི་མདུན་པས་ཕྱིན་ནས་ཆུ་བར་གྱི་མདར་སླེབ་ནུབ་རྨི་ལམ་ལ་སྔར་གྱི་དཀར་མེ་ཇི་ལྟ་བ་གཅིག་འདུག་པ་ཨ་ཙཱ་ར་བཞིན་ཁྲོས་པས་ཕུས་མནལ་བ་རྨི་བས།
དེའི་ལྟས་ཨོ་ངའི་དྲུང་ལ་སྐུ་ཚེ་རིང་པོ་མི་ཡོང་བར་གོ་བ་སྐྱེས་ནས། འབྲུམ་བག་མ་སྙད་མཇལ་

བར་མ་ཕྱིན་པར་ལམ་བསྲངས། བརྩེད་དུ་ཉིན་ཐལ་བྱས།དེ་ནས་རྨི་ལྟས་ལ་བརྙད་པའི་སྐོར་ཡང་ལ། ཡར་རྒྱབ་ཚོར་བང་ཆེན་རྫངས། ངེད་རང་དཔོན་སློབ་གསུམ་ཙམ་རང་རྩེད་པའི་ནང་དུ་བསྡད་ནས་ཁོང་རང་གི་མི་ངོ།
ཕྱོགས་ཀྱི་རྟོགས་ལྡན་ཕོ་མོ་སོགས་མང་དག་ལ་ནི་གུའི་ཁྲིད་བཀའ་ཅིག་བཙུགས། གཞན་ཡང་ཚེ་དབང་བརྒྱ་རྩ་སོགས་དབང་རྗེས་གནང་འགའ་ཡང་ཡང་བྱས་པའི་སྐབས། ཉེར་ལྔའི་ནུབ་བྱང་སེམས་མ་ནཱ་རོ་མཁའ་སྤྱོད་མའི་དབང་གྲལ་དུ་སྐྱུར་གཟིའི་རྣམ་པས་ངུ་ལབ་མང་དུ་བྱེད་ཀྱིན་སྣང་བ་ལ་ཡིད་ཟ་བབ་ཙམ་བྱུང་རྗེས།
དབང་གྲོལ་ནས་ཉལ་བའི་ཐོ་རངས་རྨི་ལམ་ལ་པུ་ཊ་བྷ་ཏྲ་སྲིང་མོ་གསེར་གྱི་པུ་གྲི་མ་གསུམ་མཚམ་སྐུའི་དབྱིབས་སུ་མཚམ་ཞིང།
ཞལ་རས་ཟླ་བ་ཡར་ངོ་ལྟར་རྒྱས་པའི་གཟི་འོད་དང་བཅས་ངེད་རྣམ་པས་ལས་བྱས་ཡོད་པས་སླ་རྔན་དུ་བཏང་རག་ཐོང་ཟེར་བྱུང་བས། གཉིས་སད་བྱུང་འཕྲལ་དཔལ་འབྱོར་ལ་སྨྲས་ཤིང། དེའི་ནུབ་རྣམ་རྒྱལ་ལ་བསླུས་བྱས་པས་མ་སོང་བའི་ནུབ་ཏུ་འདུག།
དེ་མཚམས་ནས་ནི་གུའི་ཁྲིད་གྲོལ་རྗེས་འབྲུམ་བུའི་བགས་vc: བགས?གང་ཆུང་གི་ངོས་ནས་སྐུ་ཆས་དྲེལ་ཁལ་གཉིས་ཙམ་དང་བཅས་ལམ་ལ་ཡང་འབྲུམ་བག་བྱུང་དོགས་ཐོ་རངས་བཤད་ནས་ཆུ་བར་ཆོས་རྫོང་དུ་ཕྱིན་པས་ཉི་མ་རྒས་ཁར་ཨོ་ང་བཞུགས་པའི་གཟིམས་ཁང་མཐོང་མི་མཐོང་གི་རི་སྣར་སླེབ་མཚམས།
ངེད་རང་གི་ཉམས་ལ་ཁ་སང་རྨི་ལམ་དུ་བྱུང་བའི་ཨ་ཙཱ་ར་དཀར་མེ་བསོད་མི་དེ་འདྲ་བཞིས་ལམ་བཀག་ནས་མ་ཡོང་ཟེར་མགོ་བསྒྲིལ་གྱིན་འདུག་པས།
དེ་མ་ཐག་རྟ་ཁ་སྒྱུར་ལོག་ཕྱིན་པས་དཔལ་འབྱོར་ན་རེ། ད་ཉི་མ་ཉེ་འདིར་སླེབ་ནས་ལོག་པས་མི་ཡོང། ལོག་ཀྱང་དོ་དགོངས་གནས་ཁང་ཡང་མི་རྙེད་ཅིས་ཀྱང་མི་

མཇལ་ན་སྐུ་ཆས་འདི་པ་འབུལ་བ་ལ་ང་རང་འགྲོ་ཟེར་ཀྱིན་འདུག་པ་ལ། ང་ནི་མི་འགྲོ་སྐུ་ཆས་ཀྱང་སང་ནང་པར་འབྲུམ་བག་སོགས་བྱུང་ན་བརྗོད་པ་ཆེ་བྱས་རྟ་བཀྲབ་ཡོངས་པས། ཁོང་རྣམ་པ་ཡང་བློས་མི་ལོང་བཞིན་དུ་རྗེས་ལ་བྱུང་ནས་སྲོད་ཁྱེར་ཙམ་ལ་ཆུ་བར་གྱི་གནས་ཚང་བདག་ཆེན་རིན་ཆེན་རྒྱལ་མཚན་པའི་ཡུལ་དང་ལྷན་ཅིག་བྱུང་ཞིང།
ཨོ་ང་ཡང་དེའི་སང་མན་འབྲུམ་པ་བསྙུང་བ་ཡིན་སྣང།དེ་ནས་ཡང་ཡར་རྒྱབ་ནས་གཏིང་བསྐུལ་དོས་དྲག་བྱུང་བས་མི་འདོད་བཞིན་དུ་ཆས།
མར་ལམ་སྤྲུལ་སྐུ་སྨན་ཐང་པའི་སྲས་པོ་སྨན་ཚེ་བ་གཤེགས་འདུག་པའི་ཐུགས་བསོ་ལ་མཇལ་ཙམ་བྱས། བལ་པོ་རྣམས་གསེར་མདོག་ཅན་ན་ཡོད་པ་ལ་མཁའ་འགྲོ་རྒྱ་མཚོའི་སྐུ་བཟོ་བ་ལ་ཡོང་དགོས་པའི་བཀའ་ལུང་བསྒྱུར་བྱང་དང།
དཔོན་མོ་ཆེ་ལ་ཞོན་རྟ་གཅིག་གནང་ཡོད་པའི་རྩིས་སྤྲད། ཆོས་རྗེ་འཇམ་དབྱངས་པ་པཎ་ཆེན་གྱི་ཁྲི་ཁ་ལ་བཞུགས་པ་ལ་དད་མོས་སྐྱེས། མཇལ་ཙམ་བྱས་ནས་ལམ་བསྲངས་ནས་རོང་ཆེན་ལ་ཕྱིན།
ངུར་མིག་ཏུ་སྒྲོལ་མའི་དྲུང་དུ་གསོལ་བཏབ་བྱས་པའི་རྨི་ལམ་ལ། སྔར་གྱི་ཤེལ་བུམ་དེ་སླར་ཡང་ངེད་རང་གི་ལག་ནས་མ་ཟིན་པར་བརྡབས་སོང་བ་རྨི་བས་བསྙེན་རྫོགས་དེ་གོ་ཆོད་གཏན་མི་ཡོང་བར་འདུག་པས་ཐག་སྦད་བཅད་པའི་ཡིག་ལན་བསྐུར་ནས་ནུབ་ཆོས་ལུང་དུ་མཁན་ཆེན་རིན་པོ་ཆེས་གཙོས་མཛད་ལ་རྡོ་རྗེ་ཕྲེང་བའི་དབང་གི་དབུ་བཙུགས་ཤིང།
མཁན་ཆེན་དྲུང་གི་ཞབས་ཕྱིར་དབོན་ཆེན་པ་དང།
དྲུང་རབ་འབྱམས་པ་བཀྲ་ཤིས་པ་ལ་ནི་གུའི་ཁྲིད་ཅིག་ཀྱང་བཙུགས། དེ་དུས་མཁན་ཆེན་རིན་པོ་ཆེ་སྤྱན་རབ་རིབ་ཀྱི་རྣམ་པ་ཆེར་སྔོན་པར་འདུག་པ་ལ་དག་བྱེད་སྟོང་རའི་སྐབས་སྐུ་ཁྲུས་ཁ་དོག་སྣ་ལྔའི་རྣམ་པར་ཡང་ཡང་འཁྲུས་

པས། སྤྱན་ཡང་རབ་རིབ་རང་དག་ལ་སོང་ཞིང་ཐུགས་དད་མོས་ལྷག་པར་ཆེ་བ་བྱུང། དེ་སྐབས་ཨོ་ངའི་སྐུ་ཚེས་མ་ཟིན་ལུགས་ཀྱིས་རྒྱུ་ཚན་སྐྱེལ་མི་རྐང་གཏད་དང། རྣམ་རྒྱལ་གྱི་གནས་ཚུལ་འདི་ལྟར་བྱུང་ཚུལ་སྣང་མི་བརྐོས་མཁན་དཔལ་ལྡན་པ་ཉིས་སྦྲེལ་ཅིག་སླེབ་བྱུང་མཚམས་རང་ཀུན་དགའ་དཔལ་བཟང་གི་འབྲུམ་པ་མ་ཐར་པ་ནས་བློས་མ་ཕོད་པར་ཁོང་བསྙེགས་འོངས་པས་ལྷ་ཁུད་དུ་འཕྲད་ནས་ངེད་ཀྱིས་ཤར་ལམ་བྱས།
ཁོང་དཔོན་སློབ་གསེར་མདོག་ཅན་ནས་བརྒྱུད་བསམ་གྲུབ་རྩེ་ལ་བྱས་ནས་ཁྲི་ཁང་དུ་དུས་བཏབ་པས་འཕྲད་ཉིན་ནས་སྐྱ་ནད་ཐུ་བར་སྔོན་པ་ཞག་གསུམ་ཙམ་བྱུང་རྗེས་འབྲུམ་བུ་ཡང་བ་རང་བྱུང་ནས་ཐར་རྗེས།
འབྲུམ་པས་ན་ནས་ཤི་ན་ཕུང་པོ་སོགས་སྐྱུར་བ་ལ་ལས་སླ་བར་འདུག་སྙམ་ནས།
སྔོན་གྱི་མཁས་གྲུབ་ཁྱུང་པོ་ལྷས་པ་གཞོན་བསོད་ནམས་པའི་དགོན་གནས་དེར་བྱས་པས་ལེགས་པར་བྱུང་ནས་སེམས་བདེ་ཞིང། དེ་བཞིན་གྱི་རྒྱུ་མཚན་འབུལ་བ་ཐུགས་དམ་གཏོར་མ་རྣམས་རྩེར་ཕུལ་ནས་རྩིབས་རི་བ་སོགས་སོགས་འབོད་པ་ལ་དཔལ་དབང་རྫངས་འབྲུམ་བག་སྟབས་ཞུ་ལོན་ལས་ཞུ་ཡིག་སོགས་ནི་མེད།
དཔལ་དབང་སླེབ་མཚམས། རྩིབས་རི་བ་སོགས་གྲྭ་པ་རྣམ་པ་ཡང་མར་རྫོང་བ་བཀའ་དྲིན་བསྐྱངས་བྱུང་ཞིང།
བླ་མ་རྩིབས་རི་བ་ངམ་རིངས་སུ་བསྡོད་པའི་རིང་ཡང་ལྷག་པར་ན་བ་ཡིན་པར་འདུག་ཀྱང། འ་ཕ་ཀྱེའི་སྨན་སོགས་ཀྱིས་དགའ་རབ་བྱུང་འདུག་ནའང། མར་ལམ་སྔར་གྱི་ན་བའི་སྟེང་དུ་མགྲིན་པར་རྣག་བསགས་པའི་སྐྲངས་པོ་ཤིན་ཏུ་ཆེ་བ།
ལག་པ་ལ་ཡང་རྨའི་རྣམ་པའི་ཤུ་བ་འཇིགས་པ། ལུས་ཀུན་ལ་རྣག་དྲིས་མི་བཟོད་པས་བརྩེས། ངུ་བ་མིན་པ་མེད་པའི་ཉམས་ཐག་ཏུ་

སླེབ་བྱུང་བའི་ཁོང་ནང་པར་ཡོང་བའི་དོ་ནུབ་རྨི་ལམ་དུ་མི་ནག་རྟ་ནག་པོ་ཞོན་པ་ཞིག་གིས། བདག་ལ་ལག་ཏུ་ཐག་པ་ནག་པོ་ཕྲ་སིང་བ་གཅིག་གཏད་ནས་འདིས་དབུ་དཀྲིས་ཟེར་བ་བཞིན་དཀྲིས་ལན་གསུམ་བྱས་པའི་རྗེས་ལ་ཐག་པའི་ལྷག་མ་ཨེན་ཙམ་བྱུང་བ་དེ་ཤངས་སུ་ཆུག་ཟེར་ནས་རྣ་བུག་གཡོན་དུ་བཅུག་པས།
དེར་སྦྲུལ་ནག་ཁྲ་གཅིག་ཏུ་བྱས་སྣ་ནས་ཡར་ཁྱུར་གྱིས་ཞུགས་བྱུང་པས་འཇིགས་སྙམ་ནས་གཤེད་བསྐྱེད་ཐེན་པས་སྦྲུལ་དེའི་མགོ་ཆད་སྣར་ལུས།
གཞན་ལག་ཏུ་སླེབ་བྱུང་བའི་དངངས་སྐྲག་གིས་གཉིད་སད་བྱུང་བས། དེ་མ་ཐག་གཤེད་བསྐྱེད་ནས་ལག་པས་སྣ་གཡས་བཀག་ནས་བུས་པ་ལན་གསུམ་བཞི་གཅིག་ལ་སྣ་ནས་དངོས་སུ་སྲོད་སྲོད་མཐེབ་ཆུང་གི་རྩེ་ཙམ་ཅིག་ཐོན་བྱུང་བ་དཀར་མེ་མི་འདུག་པས་ཇི་ལྟར་ཡོད་ནི་མ་མཐོང།
སྤོས་མེའི་ཐལ་བ་ལ་ཀྱུངས། དེའི་ནང་པར་ཁོང་སླེབ་བྱུང་བས་ཚོང་འདུས་ལྷ་རྗེ་ཤེས་རབ་ལ་བསྟན་དུས་མཛེ་ཡིན་ཐག་ཆོད་ཟེར་བ་འདུག་པས་ཞག་བདུན་སྦྲེལ་ལམ་ཟན་རེ་རེ་དང།
བིར་བསྲུངས་ཀྱི་སྔགས་རང་གི་འཆིལ་མ་བཏབ་པས་ཞག་བདུན་པོ་རང་ལ་སྨེན་རྗེས་ཙམ་མེད་པར་སངས་དྲག་ནས་ཡ་མཚན་པར་འདུག་གོ༎དེ་དུས་བདག་པ་དཔོན་སློབ་མ་ལུས་པ་ཚོང་འདུས་ཁྲི་ཁང་རང་དུ་གཞི་ཕབ་ནས།
དུས་ཀྱི་ཚེ་དབང་བརྒྱ་རྩ་དང། གྲུབ་ཆེན་བརྒྱད་ཅུའི་དྲིས་མལ་སོགས་དང། ཀུན་དགའ་དཔལ་བཟང་པོས། སྡེ་པ་མ་ཆེན་དྲུང་དུ་ཀཱནྡྷི་རའི་སྒྲ་ལས་དྲངས་པའི་གྲུབ་ཐོབ་བརྒྱད་ཅུའི་བསྟོད་པའི་གཱི་ཏ་ཡང་ཉིན་རེ་མ་ཆག་པའི་བསླབ་སྦྱངས་ཕུལ།
བདག་གིས་སྡེ་པ་གྲྭ་ལྔ་དྲུང་ལ་བཅོམ་ལྡན་འདས་མ་ཀུ་རུ་ཀུལླེའི་གསང་ཁྲིད་རྗེས་གནང་ཕྱག་བཞེས་ཁྲིགས་བཀོད་མཐོང་བརྒྱུད་ལྟར་ཕུལ་ཞིང་བརྗེད་

སྦྱང་གི་རྩོམ་པ་ཡང་བགྱིས་ནས། སླར་བསམ་གྲུབ་རྩེར་གཉེར་ཆེན་རྣམ་པའི་འབོད་མི་འབྱུང་བ་བཞིན་ཕྱིན། ཚེ་རྟ་ཆོས་སྐྱོང་གི་བསྐང་གསོ་རྗེས་གནང་སོགས་ཇི་ལྟར་འདོད་བཞིན་པ་བསྒྲུབས། ཞོལ་པའི་བདེ་ལེགས་ཁང་གསར་བ་དང།
ས་ཕུག་པ་སོགས་གྲངས་བསྡུས་མང་པོ་ལ་ཡང་ཚེ་དབང། ཆོས་སྐྱོང་གི་བཀའ་བསྒོ་སོགས་དང། ཆོས་སྡེ་བྲག་དམར་ནས་དབང་ཆ་གཅིག་ལ་གནས་བརྟན་ཤོ་བྲག་པས་གཙོ་མཛད་བཀའ་བཅུ་རབ་འབྱམས་རང་འབའ་ཞིག་ལ།
ཞྭ་ལུ་པའི་ལུགས་ཀྱི་ཕྱག་རྡོར་གོས་སྔོན་ཅན་གྱི་དབང་བསྐུར་ཡང་བདེ་ལེགས་ཁང་གསར་བར་བྱས། དེ་དུས་ཆོས་སྡེ་བྲག་དམར་དུ་ཆོས་རྗེ་གཙུག་ནོར་བས་ངེད་ཁུ་ཚ་ལྷན་ཅིག་ཇ་ལ། འབོད་པ་གནང་བའི་དུས།
ཁོང་པའི་མཆོད་སྟེགས་ཀྱི་སྤོས་སྐྱའི་ཁྲིས་ན་མཁན་ཆེན་རིན་པོ་ཆེའི་སྐུ་འདྲ་ལི་ལས་གྲུབ་པའི་གློ་བོར་བཞེངས་པ་ཞིག་ས་བརྗེན་ལ་རང་དགའ་གྱི་ནར་བཞག་སྣང་བ་མཐོང་བས་ཡིད་ལྷག་པར་སྐྱོ་བ་རང་བྱུང་ནས།
འདི་བདག་ལ་གནང་ན་རུང་ངམ་ཞུས་པས། ཅི་བདེར་རྣམ་མཆོག་ངེད་ལ་དྲུང་ཆེན་ཆོས་སྐྱོང་བ་འདས་དུས་བྱུང་བ་ཡིན་གསུང་བ་གནང་གིན་འདུག། དེར་ལག་ཏུ་བླངས་ནས་མགོར་བཞག་བལྟས་རྗེས་ཕྱག་ནས་མ་རང་ཡིན་ཟེར་བའི་ཁ་ཡིག་འདུག་ཅིང།
དེ་ནུབ་ཐོག་མར་ཁྲུས་གསོལ་ཡང་དག་བྱས་ནས་ཞལ་གསེར་ཞུས། ནམ་བཟས་བྲན། དཀར་མེ་ལྷ་བཤོས་སོགས་གཟབ་རྒྱས་ཕུལ་རྗེས་རེ་ཞིག་ཕྱག་མཆོད་ཀྱི་གཙོ་བོར་བསྐུར།
ཕྱིས་ཡར་རྒྱབ་ཏུ་སྡེ་པ་རིན་པོ་ཆེའི་དྲུང་བདག་ཆེན་ཨ་ཚེ་བའི་ཞལ་སྔ་ནས་བསྔགས་པ་ཡང་ཡང་དག་དད་མོས་གནང་བའི་སྤྱན་རྒྱུགས་ཀྱི་ཐུགས་ལྷག་པར་མོས་གུས་ཆེས་ཆེ་བ་རང་གནང་བ་འདུག་པས་དགོས་གསུང་བའི་བཀའ་

ལུང་བྱུང་ནས་བློས་ལོངས་པར་ཕུལ། ད་ལྟ་བྱམས་པ་གླིང་གི་ནམ་མཁའ་མཛོད་ཀྱི་གཟིམས་ཁང་གི་མཆོད་ཡུལ་གྱི་རྟེན་གྲལ་ལ་བཞུགས་ཤིང། ན་བཟའ་དར་ཟབ་ཀྱིས་གཡོགས་པ་མིག་ཡུལ་དུ་ཕེབས་པས་རྗེ་བཀའ་དྲིན་ཅན་པའི་བཀའ་དྲིན་ཆ་ཙམ་འདིས་ཀྱང་འཁོར་སྙམ་པའི་བློ་བདེ་ཡང་བྱུང་ངོ༎དེ་ནས་སྣར་ཐང་ལ་བྱས་སྟག་ལ་བརྒྱུད་ནས་འཛད་ལྷ་དབང་རྩེའི་རྫོང་རྩེར་ཞག་གཅིག་ངལ་གསོ་བགྱིས་པའི་དུས།
ཞི་བ་ལྷ་དང་གཉིས་རྫོང་གི་འཕྱོང་རྩེའི་གཡབས་དེར་ལོང་གཏམ་བགྱིས་པས།
ཁོས་བྲག་དཀར་སེམས་དཔའ་ཆེན་པོའི་ཞལ་འཕྲོས་མང་པོ་སྨྲ་ཡིན་སྣང་བས་བརྗེད་གསོས་ནས་གཏིང་སྐྱེས་དབོན་ཆེན་པའི་གནས་ཚུལ་དྲན་པས་ཡིད་འབྱུང་ནས་ཁོང་ལ་བསྟོད་པའི་ཟོལ་དུ་བསྒྲིགས་པའི་སྨྲེ་སྔགས་ཡང་རང་གི་ལག་པས་ཡི་གེར་བྲིས་ནས་དཔེ་ཆའི་ཟླ་ལ་འབྲལ་མེད་བྱས་པས།
དེ་མཐོང་རེས་སྙིང་ལ་གཟེར་བའི་སྐྱོ་ཤས་ཐག་ཆོད་ཡང་ཡང་བྱུང་ནས་རང་གི་བློའི་བསྐུལ་འདེབས་སུ་འགྲོ་བ་བྱུང།
ཆོས་མཛད་སྨིན་གྲོལ་རྒྱལ་མཚན་པས་ཀྱང་ཞལ་ཤུས་སོང། ཁོང་གི་གོ་བ་ལ་ནི་ངས་ཀུན་རེ་བསྒྲིགས་པར་འདུག་སྙམ་པ་འདུག། ངེད་ནི་ཞེ་ནས་རང་དམ་པའི་མགོན་གྱིས་མ་ཟིན་པའི་ལས་ཆད།
རང་གཞན་དམྱལ་བའི་མེ་དོང་དུ་བསྲེག་པའི་བསམ་སྦྱོར་འདི་ལྟ་བུ་སྐྱེ་བ་འདི་དང་ཚེ་རབས་གཞན་དུ་ཡང་མི་འབྱུང་བར་བྱའོ་ཞེས་པའི་ཡིད་ཀྱི་གཟེར་བུ་ཡིན། ཕྱིས་ནི་ཁོང་གཤེགས་ཟེར་ཐོས་པའི་ཐོས་མཆོད་ལ་འོད་ཞུ་བགྱིས།དེ་ནས་བྲག་སྣ་ལ་འགྲིམ་ནས་ལོ་ཆེན་དྲུང་དུ་མཇལ་ཏེ་ངམ་རིངས་སུ་སླེབ་ཀྱང།
སྐུ་ངོ་རྣམས་ཀྱིས་སྐུ་འབྲུམ་མ་བཞེས་པས་བག་སེང་ལ་རིན་ཆེན་གླིང་དུ་ཕྱིན། འདི་ལ་རྨི་ལྟས་ཨེན་ཙམ་གྱི་འཆར་སྒོ་སྔར་བྱུང་ཞིང།

ཁང་པའི་འགྲམ་འདིངས་དུས་ཀྱང་བསམ་འགྲུབ་དགའ་ལྡན་པའི་གནས་བརྟན་རྣམས་ཀྱིས་ཀྱང་གདིང་བའི་ཁུད་དུ་ས་བསྣོམས་ནས་ལས་ཀ་མཛད་སྐབས། དེར་འདུས་ཀུན་གྱིས་མིག་ཤེས་ལ་ཕེབས་པའི་བྱ་རྒོད་དཀར་མོ་ཞིག་གི་སྤྲུལ་བསྒྱུར་དངོས་མཐོང་སྣང་ནའང།
ཕྱིས་རང་རེ་ཡང་བྱ་བ་གཏད་མེད་དང། ཧོར་འཇིགས་སྟབས་རྫོང་ལས་ཀྱི་སྤྱན་ཉེས་བརྩིགས་པའི་དགོས་པ་དོར་བའི་ཤིང་ཆ་ཡང་ངེད་དབུས་ལ་སོང་ཤུལ་དྲན་ནས། ལྟ་གྱེང་རོར་སོང་བ་འདིར་གདའ།
ས་གར་བསྡད་པ་ལ་ཆུ་འདི་རང་ལུས་ལ་ཕན་པར་འདུག་ཅིང། ནམ་ཡང་མི་ཡོང་བའི་དགེ་སྦྱོར་གྱི་སྒང་ལ་གཉིད་འདྲ་བའི་འོད་གསལ་ལ་ཆམ་ཆམ་འགྲོ་བ་གཞན་གྱིས་སད་དགོས་པའི་རྣམ་པ་གཏུད་མར་བྱུང།
དེ་སྐབས་ཤུག་པ་རྐང་གཅིག་ཏུ་གུར་ཕུག་ནས་དེར་ཕྱིན། བལ་པོ་རྣམས་ཀྱིས་མཁའ་འགྲོ་རྒྱ་མཚོའི་སྤྲ་བཟོ་ཁྱེར་བྱུང་བ་ལ་བགེགས་སྤྲོད་དང་གཞིག་མལ་བྱས་དུས། ཆོས་རྗེ་བྱམས་པ་གླིང་པའི་བསྒྲུབ་ཐབས་ལྟར་ཡུམ་ཞབས་བརྐྱངས་པ་མཛད་འདུག་པ།
ས་སྐྱ་པའི་བཞེད་པ་ལྟར་བྱིན་པ་གཉིས་ཀྱིས་མཁྱུད་པར་སྒྱུར། རིན་གླིང་ནས་དགེ་སློང་དཔལ་སྐྱབས་དྲུང་པ་སྙིང་རྗེའི་རང་གདངས་ཅན་བ་ལུང་པ་དཀོན་མཆོག་བསྟན་པའི་དྲུང་དུ་ཞུ་ཡིག་ཇའི་རྟེན་བཅས་བསྐུར་ནས་ཆོས་ཞུ་བ་ལ་བརྫངས།
དེར་རིན་གླིང་དུ་ཟླ་ཕྱེད་ཙམ་བསྡད་རྗེས་ཡུལ་ས་སྤེར་སྐྱས་ནས་དེར་ཆོས་རྗེ་དགེ་བཅུ་བ་བྱམས་པ་མང་ཐོས་རབ་གསལ་བའི་དྲུང་དང།
ལོ་བུ་གདན་ས་པ་ནམ་མཁའ་རྒྱལ་མཚན་པ། དྲུང་བུདྡྷ་བ། རང་རེའི་དབོན་པོ་ཀུན་དགའ་དཔལ་བཟང་པོ་རྣམས་ལ་དབང་རྡོ་རྗེ་ཕྲེང་བ་བསྐུར་ཞིང། ཆོས་རྗེ་རྣམ་པ་དཔོན་སློབ་ལ་ཐོག་མར་བརྟག་གཉིས་གཞུང་རྐྱང་ལུང་དུ་བར་ཆད་

བསེལ་བ་ལ་བསྒྲགས་རྗེས། རྡོ་རྗེ་གུར་དང། སཾ་བྷུ་ཊི་ལ་བླ་མ་གོང་མའི་མཆན་ས་དཔྱད། གུར་ལ་གུར་རྒྱན་དང། སཾ་བྷུ་ཊི་ལ་གནད་ཀྱི་གསལ་བྱེད། རྗེ་བཙུན་སྐུ་མཆེད་ཀྱི་ཡིག་སྟེངས་ནས་ཟབ་བཤད་རང་བློས་ཅི་འདོམས་ཕུལ།
དེ་སྐབས་གུར་གྱི་ཞབས་ན་རྡོ་རྗེ་སློབ་དཔོན་གྱི་སུར་བསྡུ་བ་ཡོད་པའི་ཚིག་བཀྲ་འགེགས་པ་ལ་གུར་ཉིད་ཀྱི་ནང་གི་ལས་རྒྱས་པའི་ཚེ་དཔག་མེད་པས་ཚེ་སྤེལ་བྱེད་ཅེས་པའི་ཚིག་གིས་འཕྲོས་བླངས་ནས་ཚེ་མདོའི་རྒྱས་བཤད་རེ་བྱེད་པ་ཕྱག་རྒྱུན་ཡིན་ནའང་དཔེ་གཏན་ནས་མ་རྙེད་པས།
སློབ་དཔོན་ནས་རས་ཆེན་པ་ལ་བརྒྱུད་པའི་ཚེ་དབང་དེ་བྱས་དུས། ཚེ་མདའ་ལ་ཆད་མངོན་ཙམ་བྱུང་བ་རྣམས་སྐྱེས་བུ་ཆེན་པོ་མང་ཐོས་པ་དེ་ཉིད་སྐུ་ཚེ་རིང་པོ་མི་བཞུགས་པའི་བལྟས་སུ་འདུག།
ཁོང་རྣམ་པའི་བཀའ་ཆོས་གྲོལ་མཚམས་ཆོས་རྒྱལ་ཆེན་པོའི་དྲུང་དང་མཇལ་ཞིང་བཀའ་ལུང་ལ་ངེད་ཕུ་ཆུང་ལ་ཆབ་བཞུགས་ལ་འགྲོ་བས་དེ་བར་ལྷ་ལྕམ་ལ་རྒྱུན་གྱི་ཐུགས་དམ་བྱེད་རྒྱུའི་རྣལ་འབྱོར་མའི་བྱིན་རླབས་ཅིག་གནང་བ་དང།
ཆུ་ཚན་ནས་འགུག་དང་བསྟུན་དུས་འཁོར་རྩེར་ཕེབས་ནས་རྡོ་རྗེ་ཕྲེང་བའི་དབང་ཅིག་ངེད་རང་གཅིག་པུ་ལ་གནང་དགོས་གསུང་བའི་བཀའ་ལུང་བཞིན།
དཔོན་ས་ལྷ་ལྕམ་དྲུང་དུ་ཐོག་མར་སྨིན་བྱེད་ཡབ་བདེ་མཆོག་ནག་པོ་པའི་ལུགས་ཀྱི་མངོན་རྟོག་vc: རྟོགསའབྲེལ་པའི་དབང་དང། དེ་རྗེས་ཡུལ་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་བྱིན་རླབས་ཕུལ་ཞིང་དེ་དུས་ཀུན་དགའ་དཔལ་བཟང་པོ།
ཀུན་དགའ་རྡོ་རྗེ། སྨིན་གྲོལ་རྒྱལ་མཚན་པ་གསུམ་ལ་ཡང་དཀྱིལ་འཁོར་དེ་ཉིད་དུ་ནག་པོ་པའི་དབང་བསྐུར་ནས། བལ་པོ་རྣམས་ལ་རྒྱ་སྒོམ་གྱི་གསེར་སྐུ་མདའ་གང་མ་གཅིག་བཟོ་བའི་ལས་དབུ་ཡང་བཙུགས་ཏེ།

ཤར་ཕྱོགས་ནས་ཆོས་རྒྱལ་ཆེན་པོའི་དྲུང་ཕེབས་ཉིན་རང་མཁའ་སྤྱོད་བདེ་ལྡན་དུ་སྤོས་ནས་གཟའ་སྐར་བཟང་བ་ལ་ཆོས་ཀྱི་རྒྱལ་པོ་ཆེན་པོ་སྐུ་རྐྱང་རང་ལ་རྡོ་རྗེ་ཕྲེང་བའི་དབང་ཕུལ་བའི་སྐབས། ཉིན་རེ་བཞིན་དུ་དཀྱིལ་འཁོར་གང་ཡིན་ལ་ཕྱི་རོལ་མཆོད་པ་དང་འབྲེལ་བར་སྦྱིན་སྲེག་རེ་ནས་མ་ཆད་པ་འབུལ་བ་སོགས།
མཆོད་བཤོམས་དབང་རྫས་ཆོ་ག་དབང་བཤད་འདི་ལས་རྒྱས་པ་ནམ་དུ་ཡང་བྱེད་མ་མྱོང། དེ་དུས་ཆོས་རྒྱལ་ཆེན་པོའི་དྲུང་གི་ཕྱག་གི་དཀྱིལ་ཐང་རྣམས་ནས་སྨོན་ལམ་གནང་དང་གཅིག་བཞེས་པ་ཁ་ཕྱེ་བས་བདེ་མཆོག་དྲུག་ཅུ་རྩ་གཉིས་མ་གཙོ་བོ་ཞལ་བཞི་ཕྱག་བཅུ་གཉིས་པ་དེར་སྣང་བས།
འདི་ཅི་ལགས་བཀའ་ཕེབས་ལ།
སློབ་དཔོན་ཨ་བྷ་ཡའི་ལྷག་པའི་ལྷ་དེར་རང་ཡིན་ཞུས་པས་དགྱེས་པའི་ཚུལ་སྣང་བ་མཛད་ཅིང། དེ་ནས་འཇམ་རྡོར་ནས་རིམ་བཞིན་ཕུལ་བས་དཀྱིལ་འཁོར་འདིའི་དབང་འབུལ་བའི་ཉིན་ཚེས་བཅོ་ལྔ་ལ་གཟའ་འཛིན་དང།
བདག་ལ་ཡང་རྡོ་རྗེ་རྣལ་འབྱོར་མས་རྗེས་སུ་འཛིན་པའི་རྟེན་འབྲེལ་ཆེན་པོའི་བལྟས་དགེ་བའི་དབུ་ཚུགས་བྱུང་ངོ༎དེ་ནས་རིམ་བཞིན་ཕག་མོ་དམར་མོ་སོ་བདུན་མའི་དབང་གི་ཉིན་སྐྱར་སྐྱ་ནས་ཡུམ་གྱི་སྐུ་གདུང་གི་ཆ་ཤས་རྣམས་སྤྱན་དྲངས་ནས་ལག་ཏུ་བྱུང།
དུས་ཀྱི་འཁོར་ལོའི་དབང་གི་ཉིན་རྒྱ་སྒོམ་གྱི་སྐུའི་ལས་ཀའི་གཞི་གྲུབ་ནས་སླར་སྐུ་གདུང་རིང་བསྲེལ་གྱི་བཞུགས་གནས་བུམ་སྐུ་ཟ་མ་ཏོག་གསེར་ལྗང་བརྡུངས་རང་གི་ལས་ཀའི་ཁས་བཀོད་དང་དེའི་དབྱིབས་ཆགས་རྣམས་བདག་རང་དང།
བལ་པོ་དཔོན་མོ་ཆེ་ལ་ཡིད་ལ་རང་ཤར་བྱུང་ནས་ཕྱི་ལ་བཀྲ་ཤིས་རྟགས་བརྒྱད་དང་རྫས་བརྒྱད། ཏོག་ལ་རྒྱ་སྒོམ་མཚན་བསྒྱུར་ལཉྫ་བཞི།
མཚོ་ལས་པད་གདོང་ཐོན་པ་སོགས་

ཀྱི་ལེགས་གཞི་འབད་མེད་དུ་ཐིངས་ཞིང། མཁའ་འགྲོ་རྒྱ་མཚོའི་ཕྱག་མཚན་རྣམས་ཀྱང་རེ་རེ་ནས་བླུགས་སུ་བྱས། དབྱིབས་བཀོད་ཕྲ་མོ་ནས་ཁ་ཏས་ཁྱབ་པ་བགྱིས། སླར་ཕྲེང་བའི་དབང་གྲུབ་རྗེས། ཀྼ་ཡའི་ཁ་བསྐང་དགེ་ལེགས་ཀྱི་དཀྱིལ་འཁོར་གསུམ་དུ་དབང་འབུལ་ཉིན་གོང་ནས་ཀྱི་ཕྱག་ཕྱིར་ཕན་ནེ་བཀྲ་ཤིས་ནས་སླེབ་པ་ལགས།དེ་ནས་དབྱར་སྟོད་དེ་མཁའ་སྤྱོད་བདེ་ལྡན་རང་དུ་བསྡད་རྗེས།
དབྱར་གུང་གདན་སར་ས་སྐྱ་བཀའ་འབུམ་གྱི་ལུང་ཞུ་བ་ལ་ཕྱིན།
དེ་དུས་གདར་ས་ན་ནད་ཡམས་ཆེར་པོས་ཉིན་མཚན་གཉིས་ཀ་རོ་བསྐྱེད་པས་མི་འདང་བའི་རོ་ལས་པ་མི་འབྱོར་པ་ཙམ་གྱི་ཞེ་སུན་རང་འདུག་པས། བླ་བྲང་སེང་གེ་སྒང་དུ་ནུབ་འུས་ཉལ་རྗེས་ཁ་འུའི་བྲག་སྒོར།
བསྙགས། ལས་ཆེན་ཡེ་ཤེས་ལྷུན་གྲུབ་པ་ཡང་གནས་དེ་ཉིད་དུ་གདན་དྲངས་ནས་ཐོག་མར་རྗེ་བཙུན་གོང་མ་ལྔའི་བཀའ་འབུམ་གཡས་རུ་བྱང་ནས་ཕོ་ཐབས་ཞུས་པ་དེ་སྟེངས་ནས་ཉིན་རེ་བཞིན་དུ་ལུང་འགྲོ་ཆེ་བའི་ངང་ནས།
མཐར་འཕགས་པ་རིན་པོ་ཆེས་རྒྱ་ནག་གི་རྒྱལ་པོ་ལ་ལོ་གསར་གྱི་བཀྲ་ཤིས་རབ་འབྱེད་པར་རྫོགས་པར་ཞུས་ནས་སླར་རིག་གཏེར་རང་འགྲེལ་ལ་དྲིས་མལ་གྱི་སྒོ་དུ་མས་ལུང་བཤད་ཡིད་ཆེས་པ་རང་དང།
ས་སྐྱ་རང་དུ་གྲགས་པའི་གྲངས་ཆེན་བཅོ་བརྒྱད་དེ་བར་vc: ཕརཚད་འདུལ་མངོན་མཛོད་རྩ་འཇུག་ཞི་vc: བཞིགསུམ། སྤྱོད་འཇུག་ཚད་མ་མདོ་རྣམ་པར་ངེས་པ་བྱམས་ཆོས་ལྷག་བཞི་སོ་སོ་ཐར་པའི་མདོ་སྡོམ་རིག་གཉིས་ཏེ་བཅོ་བརྒྱད་ཀྱི་ལུང་ཞུས་ཤིང།
ལས་ཆེན་ཉིད་ལ་ཚེ་དབང་དང། ནི་གུའི་དམིགས་པའི་གནད་ཙམ་གྱི་བཀའ་ཆོས་ཕུལ། ཁའུ་པའི་སྒྲུབ་པ་པོ་རྣམས་ལ་ནི་གུའི་གཞུང་བཀའ་ཉེར་ལྔ་དང་འབྲེལ་བའི་དམིགས་པ་འདོམས་ཆེ་བ་དང།
ཁ་ཨུའི་ཆོས་

རྗེ་གདན་ས་པ་ལ་ཡང་རྗེས་གནང་ཟུར་བཀའ་མང་པོའི་ཐུགས་བཞེད་བསྐངས། དེ་དུས་དཔྱིལ་པོའི་ཐོག་རྡོ་གཡམ་དང་རྡོ་གདུང་འབའ་ཞིག་གིས་སྐོར་བ་ཞིག་ཏུ་བསྡད་པས། ཚོགས་ཆོས་གྲོལ་མ་ཐག་ཐོག་ཡོད་རྡིབ་ནས་དཔྱིལ་པོའི་ཁྱོན་ལ་ལྟས་དུས་ནི།
ཐོག་མེད་ཀྱི་ནམ་མཁའ་སྔོ་བསངས་ཀྱིས་མཐོང་བ་བྱུང། ངེད་ནང་ན་ཡོད་པའི་མི་སྨོས་མི་དགོས་དངོས་པོ་རྡོ་རྗེ་དྲིལ་བུ། དཀར་ཡོལ། ཌཱ་མ་རུ་སོགས་ཀུན་རྡོའི་འོག་ཏུ་མནན་ཀྱང་ཉེས་སྐྱོན་སྤུ་རིས་ཙམ་ཡང་མ་བྱུང་ཞིང།
རང་ཉིད་ཀྱི་བློའི་འཆར་སྒོར་ནི་ཐོག་རྡིབ་པའི་སྐད་ཅིག་དེ་ལས་བཅོམ་ལྡན་འདས་རྡོ་རྗེ་འཇིགས་བྱེད་རབ་ཏུ་བརྗིད་པའི་རྭ་སྔོ་སངས་རྣམ་པར་གདེངས་པས་རྡོའི་ཚོགས་ཆར་ལྟར་འབབ་པ་དེ་རྣམས་རྭ་རྩེས་ཕྱོགས་ཀུན་ཏུ་གཏོར་བའི་ཉམས་ལྷག་པར་གསལ་བའི་ཏིང་ངེ་འཛིན་ལྷུག་པར་བྱུང་ཞིང།
ཆོས་རྗེ་ལས་ཆེན་པས་སྟེང་ནས་གཟིགས་དུས་ཐོག་ཆེམ་རྡིབ་པའི་སྐད་ཅིག་དེ་རང་ལ་རྡོ་ཐམས་ཅད་ནང་ནས་ཕྱིར་བུན་བུན་མཐོར་བྱུང་གསུང་ཞིང།
རྡོ་གཡེབས་མི་བསྐྱོད་པ་མང་པོའི་དཔྱིལ་པོའི་ཕྱོགས་ཀྱི་ཕྱི་མཐའ་ཀུན་ན་འདུག་པ་ཡོངས་ཀྱི་མིག་ཤེས་ལ་ཕེབས་པ་ངེས་ཅན་བརྫུན་བྲལ་ཡིན།
དེ་མཚམས་གཡས་རུ་བྱང་ནས་དཔལ་ནང་སོ་གནང་ནས་ཐེག་ཆེན་ཆོས་ཀྱི་རྒྱལ་པོའི་བུ་ཞྭ་ཉིན་བདེ་མ་སོགས་གནང་སྦྱིན་བསམ་གྱིས་མི་ཁྱབ་པ་དང། རྒྱ་གར་གྱི་གྲུབ་ཆེན་ལ་ཝའི་ན་བཟའ་ཅན་ལྟར་རྡོ་གདུགས་པའི་ངོ་མཚར་བླ་མ་གོང་མའི་སྒྲུབ་གནས་ཁྱད་པར་ཅན་དེར་གྲུབ་པ་ཡི་རྟགས་མཚན་ཁྱད་པར་ཅན་བཀའ་དྲིན་ཆེ་བ་ཡིན་གསུང་བའི་ཕྱག་དམ་ཕེབས་ཤིང།
དེ་མཐུན་དུས་ཚོད་དེ་ཙམ་རང་ལ་མྱང་སྟོད་ཀྱི་གནས་རྙིང་བླ་བྲང་གི་སྒོར་ཉི་མ་གཤེགས་ཙམ་ལ་ཨ་ཙ་ར་བཞིན་དང་ཆས་གོས་

ནག་པ་དུང་གི་རྣ་རྒྱན་ཅན་ཅིག་བྱུང། གང་ནས་ཡོངས་བྱས་པས་ཁའུ་ནས་ཡིན། གློ་བོ་ཆོས་རྗེའི་ཕྱག་དམ་འདི་སྐྱེལ་དུ་བཏང་བ་ཡིན་ཟེར་ཡི་གེ་ལ་རྒྱ་མ་གཅིག་སྤྲད། དེ་གནས་རྙིང་ཆོས་རྗེའི་ཡུམ་གྱིས། ཕྱག་ཚགས་གནང།
ཨ་ཙ་ར་ལ་གཟིམས་ཁང་གི་སྟེང་གཡབས་ཤིག་ཏུ་ཟ་མ་དང་ཉལ་ཆས་སྤྲད་ནས་བཞག་པས་ནང་པར་ནམ་ལང་དུས་གར་སོང་ཆ་མེད་ཅིང། ཕྱི་ལ་འགྲོ་བ་ལ་ནི་འདོགས་ཁྱི་བོང་བུ་ཙམ་པ་ཁ་སྤྲད་དང། སྒོ་རྣམས་རིམ་ཅན་དུ་བཅད་ཡོད།
སྟེང་ནས་ཐོག་བཞི་ལ་འབབས་མེད། ད་ཅི་ཡིན་ཞེས་འཇིགས་ཤིང་ཐེ་ཚོམ་དུ་གྱུར། མདང་གི་ཡི་གེ་ཁ་ཕྱེ་བས་ཚིག་བཅད་དུ་བགྱིས་པའི་དོན་རྩ་ལ། གནས་རྙིང་པ་དང། འབྲུག་པ་འཐབ་པའི་སེར་དམག་བསོག་པའི་སྐབས་ཡིན་པས།
ཁྱེད་རྣམ་པ་གཉིས་ཀ་སྤྱན་རས་གཟིགས་ཀྱི་རྣམ་སྤྲུལ་ཡིན་པར་ཁས་བླངས་ནས། འདི་ལྟར་སེམས་ཅན་མང་པོ་ཉམ་ཐག་ལ་འགོད་པ་ག་ལ་རིགས་ཟེར་བའི་ཁྲེལ་འདེད་དུ་འདུག་པས།
གནས་རྙིང་པའི་དབུ་ཆེ་ཆེ་བསྒྲེས་ཡོ་འཚོགས་ནས་བསྟན་པས། འདི་ཁའུ་ནས་ཡིན་ཟེར་ལུགས་ཀྱིས། ཨ་ཙ་ར་དེ་ཞལ་བཞི་པ་ཡིན་ཐག་ཆོད་ཅིང། ཆོས་རྗེ་གློ་བོ་དེ་ཡང་བསྟན་པ་རིས་མེད་པ་ལ་དག་སྣང་ཅན་རང་གི་ཐུགས་འབྱོངས་པ་ཅིག་སྣང་ཟེར་བས།
ཁོང་གི་བཀའ་ལ་འགལ་ཀྱང་རང་རེ་ལ་བྱུས་ཉེས་དམའ་ཕབ་སོགས་ཅི་ཡོང་མི་ཤེས་འཇིགས་ཟེར་སེར་དམག་བཤོལ་ངེས་ཡིན་ཅིང། ཡི་གེ་ལ་ཞལ་བཤུས་པའི་མྱང་སྟོད་ཕལ་ཆེར་ཁྱབ་འདུག་ཅིང།
ངེད་རང་གི་མིག་ཡུལ་དུ་ཡང་འབྲོང་རྩེར་ཕེབས་བྱུང་ངོ༎དེ་དུས་འབྲུག་པས། འབྲུག་པ་རང་དབང་གི་རྟོགས་ལྡན་དགོན་པ་ཡོ་བསྐུལ་ཞིང་དམག་འཚོག་པ་ར་ལུང་དུ་བྱས། གནས་རྙིང་ནས། གནས་རྙིང་

པ་རང་གི་མངའ་འོག་དང་གངས་ཅན་བཀྲ་ཤིས་ལྷུན་པོ་སོགས་རི་བོ་དགེ་ལྡན་པར་རྟོགས་ཚད་ཀྱི་དམག་རྒྱབ་དཔུང་ཆེ་བ་བསགས་པས་ཕན་ཚུན་བསད་གཞི་དང་ཆོས་པའི་བགྱི་བ་སྟོངས་པ་ཡོང་ངེས་ལ་ཨ་ཙཱ་ར་དེས་གོ་ཆོད་སྣང་ཞིང།
ཕྱིས་དཔོན་དྲུང་བློ་བདེ་བ་དང་མཇལ་དུས། དེ་དུས་བཀའ་བསྲུངས་བང་ཆེན་ལ་གནང་བ་དེ་མིན་ན་ལུང་པ་ཁྲག་མཚོར་འགྲོ་ངེས་ཡོད། གཞིས་ཀ་དང་འདི་གཉིས་ཀ་ནས་བསྒྲིགས་ཚོམ་བར་མིའི་ལུགས་ཀྱི་སྐུ་ཚབ་རེ་ཡོད་ཀྱང།
གཉིས་ཕྱོགས་ནས་བསན་དགོངས་གང་ཡང་མེད་པའི་དུས་ཐུག་རང་ལ་ཡེ་ཤེས་ཀྱི་དགོངས་ནས་བཀའ་དྲིན་བསྐྱངས་བྱུང་ལགས་གསུང་ཞིང་དེ་དུས་ཀྱི་ཡི་གེ་ངོས་མ་མང་ཁོང་པའི་ཕྱག་ཏུ་འདུས་སྣང་ལ།
དེའི་ཡིག་ཤོག་ཐེལ་ཚེ་སོགས་ཡུལ་གང་གི་ས་ནས་ཡོངས་གཏན་མི་མཚོན་པ་ཅིག་འདུག་གོ༎ དེ་ཁ་འུར་བསྡོད་རིན་གྱི་ཆས་དང། མགོན་པོའི་བསྐང་གསོའི་རྒྱུ། ཐུགས་ཆེ་བ་གཅིག་སོགས་བྱང་ནས་བཀའ་དྲིན་བསྐྱངས་ཤིང།
གཏིང་སྐྱེས་ནས་ཀྱང་ཆས་འཐུད་ཡང་ཡང་སྐྱེལ་མི་གནང། དེ་ལོ་ས་སྐྱ་སོགས་སྐྱ་མུག་ཆེ་བར་འདུག་པ་ལ་ངེད་དཔོན་སློབ་སྐྱིད་དུ་ཚོར་བའི་ཆས་འབད་མེད་བྱུང།དེ་ནས་ཆོས་མཐར་ཕྱིན་ནས་ཁ་འུའི་ཕུ་བརྒྱུད་གཏིང་སྐྱེས་སུ་ཕྱིན་ཆོས་རར་བསྡད་ནས་སྡེ་པ་རིན་པོ་ཆེ་དང།
དཔོན་པོ་ཀུན་དགའ་དཔལ་བཟང་པས་གཙོ་མཛད་ལ་ས་སྐྱ་བཀའ་བུམ་གྱི་ལུང་དག་གསལ་རང་གིས་ཕུལ་བའི་ས་པཎ་གྱི་བཀའ་འབུམ་སོང་མཚམས།
སྟག་རྩེར་སྟོང་ཧོར་རྒྱུགས་པའི་འཇིགས་ཆེ་བའི་ཐུགས་དཀྲོག་བྱང་ཚོར་ཡང་བྱུང་ནས་ལྷ་རྩེ་བརྒྱུད་པའི་གནས་ཚུལ་གྱི་ཕྱག་དམ་དང། ཧོར་བཟློག་ལ་དམིགས་པའི་དྲུག་ཅུ་པ་དགོས་གསུང་བ་ཕེབས་ནས།
ཕྱག་རྟགས་ཕེབས་ཉིན་

ཚེས་དྲུག་ཡིན་པས་དྲུག་ཅུ་པའི་གཏོར་མ་ཟབ་རྒྱས་བགྱིས། རང་རེ་རང་གི་སྐྱེ་བ་སྔ་མ་ཞང་འཕྲུལ་ཞིག་འབྲུག་སྒྲ་རྒྱལ་མཚན་དུ་སྐྱེ་བ་བླངས་གཤིན་རྗེ་དུས་དགྲ་ནག་པོ་ལ་ཧྲཱིཿ་ཥྚིའི་བཟླས་བསྙེན་དཔག་མེད་བྱས་དུས་ཀྱི་སྣམ་ཕོད་སྙིང་པ་ཏེ་གཏིང་སྐྱེས་པའི་སྔགས་པ་དྲག་པ་ཞིག་གི་ལག་ན་སྣང་བ་བླངས་ནས་གྱོན།
འཆི་བདུད་ལས་ཀྱི་གཤིན་རྗེ་དམ་ཅན་ཆོས་རྒྱལ་ལ་དམ་བརྡར་ཞིང་མནའ་ཆུ་སྦྱིན་ནས་གཡར་དམ་བསྐུལ་ཞིང།
ཡང་བདག་རང་ས་ཕྱོགས་དེར་ཀུན་མཁྱེན་སངྒྷ་བྷ་དྲར་སྐྱེ་བ་བླངས་དུས་བཀའ་གཉན་གསུང་བསྟོད་དུ་ཁས་བླངས་པའི་དཔལ་མགོན་ཏྲཀྴད་ནག་པོ་དང། འབྲིག་མཚམས་ལྷ་སྲིན་ཡུལ་ལྷ་ཀུན་ལ་དམ་བརྡར་བས་གཏོར་པྲ་བཟང་བ་བྱུང་ཞིང།
སྟོད་ཧོར་ཡང་དེའི་ཉིན་ཀ་བློ་བུར་དམག་ཡོང་བ་འདུག་ཟེར་ནས་ལོག་སྐད་དོ༎དེར་ཧོར་སྐད་དེས་སེམས་ཀྱང་མ་བདེ་ཞིང་སྔར་ཁའུར་ལུང་ཞུ་བ་དང་ད་རེས་ལུང་སྒྲོག་པ་གཉིས་ཀས་ལུས་སེམས་ཐང་ཡང་སྦད་ཆད་སྣང་བས་འཕགས་པའི་བཀའ་འབུམ་ལ་ཆོས་མཚམས་བྱས་ནས།
སླར་འབོད་མི་གནང་བ་དང་བསྟུན་ནས་ཚུར་ལམ་ཆུ་འདུས་ཕྱོགས་ན་འབྲུམ་བགས་འདུག་ཟེར་བ་ལ་འཛེམས་ནས་གཏིང་སྐྱེས་ནས་གདོང་ནག་ལ་བྱས།
སྲད་རིན་ཆེན་རྩེ་དང་སེང་གེ་རྩེ་ལ་བརྒྱུད་ནས་ཕུ་གསུམ་ལ་བྱས་ར་སར་སླེབ། དེར་ཆོས་མཛད་མ་ཀུན་དགའ་ཆོས་སྒྲོན་གྱི་སྐྲ་བཅད་རྟ་སྒ་འཁྲོ་ཚང་མ་གཅིག་གི་འབུལ་བ་བྱས།དེ་ནས་ལྷ་རྩེ་ལ་ཐོན་ནས་ངམ་རིངས་སུ་སླེབ་མན་མཁའ་འགྲོ་རྒྱ་མཚོའི་སྐུའི་བླུགས་གཏོང་བའི་བསྲུང་རྒྱབ་ཁ་ཏའི་རིམ་པ་གང་ལ་གང་དགོས་ཡང་ཡང་འཐེམས་པར་བྱས་ཤིང།
རབ་གནས་ཀྱི་གཉེན་པ་ཁ་གསོའི་ཕྱེད་དུ་མཁའ་སྤྱོད་བདེ་ལྡན་རང་དུ་ཉིན་རེ་བཞིན་མཁའ་

འགྲོ་རྒྱ་མཚོའི་བདག་བསྐྱེད་རྒྱས་པ་རེ་སྔ་ཐུན་ལ་བགྱིས། དེ་མན་ཐུན་གསུམ་ལ་གྲུབ་ཆེན་ལ་ཝ་པས་བཤད་པ་ལྟར་དཀྱིལ་འཁོར་དབུས་སུ་གཙོ་བོ་མངོན་སྦྱང་ལྔས་བསྐྱེད་དུ་བྱས་ནས་གཙོ་བོ་རྐང་པ་བཞི་བཅུ་ཞེ་བརྒྱད་པ་བཟླས་ཞིང།
མཁའ་འགྲོ་རྒྱ་མཚོའི་རྒྱུད་ཉིད་ལས་གསུངས་པའ་འབྱུང་པོ་ཐམས་ཅད་པའི་གཏོར་མ་ཉིན་རེ་བཞིན་མ་ཆད་པ་དང་བཅས་འབད་རྩོལ་ཆེས་ཆེ་བར་བགྱིས།དེ་ནས་བླུགས་གཏོང་ཐེབས་བཅུ་གསུམ་ལ་གཅིག་ལ་ཨེན་ཙམ་སྐྱར་དགོས་མ་གཏོགས་སྤུ་ཙམ་གྱི་བྲད་ཕྱིས་བསོབ་ལ་སོགས་པ་དགོས་པ་མ་བྱུང་ཞིང།
སྔར་སྤྲ་བཟོའི་དུས་ཞལ་བཅུ་བདུན་པོ་མཐའ་དག་དྲང་སྲོང་ཁྲོས་པའི་རྣམ་པ་ཤིན་ཏུ་སྐེམས་པ་རང་ཡོད་ལ།
བླུགས་བགྱིས་སྐབས་ཞལ་ཐམས་ཅད་ལྷག་པར་རྒྱས་པ་གནོད་སྦྱིན་ཁྲོས་པ་ལྟར་གྱུར་སྣང་བས། བལ་པོ་རྣམས་ད་བྲད་ཕྱིས་མང་པོ་རང་དགོས་པར་འདུག་འདི་འདྲ་ཅི་ཡིན་ཅེས་གླེང་བ་ལ་འདི་དང་རང་གི་བཟོས་པ་མིན་ཅིང་ཁོང་རང་རང་བྱུང་དུ་སྐུ་བརྗིད་ཉམས་བྱུང་ཕྱིན་སུས་འབྲད་ནུས་ཡིན་པས་བྲད་ནས་བསྲབ་ཏུ་བཏང་མི་དགོས།
སྦྱིན་པའི་བདག་པོའི་སྐུ་བསོད་དང་མངའ་ཐང་འཕེལ་བའི་རྟེན་འབྲེལ་ཡོད་པ་ཡིན་ཞེས་སྨྲས་པ་ལྟར་མངོན་སུམ་དུ་བྱུང་བས་རྟེན་ཞལ་དྲོ་ཞིང་བྱིན་རླབས་ཆེ་བའི་ཚད་དུ་བྱུང།
དེ་དུས་དབུས་ནས་ཚོགས་པ་དགེ་འདུན་སྒངས་པ་རྣམས་ཕེབས་ནས་གཡར་གནས་འཇད་མཐོང་སྨོན་དུ་གནང།དེ་ནས་རིམ་གྱི་ས་རིམ་བཞིན་བསྙེན་བསྐུར་མཛད་རྗེས་ལྷུན་གྲུབ་གདིངས་སུ་བཞུགས་པའི་སྐབས་དགུན་སྟོད་ཆོས་སྡིངས་དགོན་སར་དུ་བདག་མོ་རྗེ་བཙུན་དྲུང་གི་སྐུ་ཚེས་མ་ཟིན་མཚམས་དེའི་ཐུགས་དམ་འབུལ་གྱིས་རྣལ་འབྱོར་མའི་སྒྲུབ་མཆོད་ཅིག་གི་ཆོ་ག་ཞག་འགའ་སྦྲེལ་བྱས་

ཤིང། དེ་དང་དུས་ཉེ་འབྲེལ་དུ་རྭ་ལུང་དུ་ཨ་མ་བདག་མོ་བསྒྲེས་མོའི་དྲུང་བསྙུང་ནས་བདག་ལ་དབུ་སྔས་མགོར་སོང་གསུང་བའི་བཀའ་སྒྲུབ་པ་ལ་མཚམས་བཀྲོལ་ནས་ཕྱིན་པས། རྒོངས་ཁ་སླེབ་འཕྲལ་ཁྲོ་བོ་རྨེ་བརྩེགས་ཀྱི་གྲིབ་བསེལ་དང་སྤྱན་རས་གཟིགས་རྒྱལ་བ་རྒྱ་མཚོའི་བཀའ་ཕུལ་རྗེས།
སྲོད་ཁྱེར་ལ་སྐུ་ཚེའི་འཕེན་པ་སྟོངས་སྐབས་བདག་གིས་ཀྱང་དབུ་སྔགས་མགོར་ལག་པ་དབུ་ཐོག་ཏུ་བཞག་ནས་གནས་ལུགས་ཀྱི་ངང་དང་སྙིང་རྗེའི་རང་ངོ་ཅི་འཕེལ་བསྐྱངས་ཤིང།
ལྷ་པར་ཆོས་རྗེ་སྒྲུབ་ཆེན་པས་རྟགས་གྲོལ་སྙན་དུ་སྒྲོག་པ་སོགས་སྔར་གྱི་ངོ་སྤྲོད་སོས་འདེབས་གནང་བས་གཤེགས་ལུགས་ཡ་མཚན་པ་དང། སྐུ་ཚིགས་སོགས་ལའང་འཇའ་འོད་བཀྲ་བཟང་ནས་བརྒྱུད།
རྭ་ལུང། ངམ་རིང་བར་དུ་སྦྲེལ་བའི་མིག་ཡོད་ཀུན་གྱིས་མཐོང་བའི་བརྫུན་དང་བསྒྲོས་བསྐུར་མེད་པ་བྱུང། བདག་རང་གི་བསམ་པ་ལ་བདག་མོ་རྗེ་བཙུན་དྲུངྒཞོན་ནུ་རབ་བྱུང་མི་ཚེ་ཆོས་ལ་སྐྱལ་བ་ལ་ངོས།
ཨ་མ་བདག་མོ་བའི་གྲོང་རྟགས་འདི་རེ་བ་ལ་བསམས་རང་རེའི་མི་རྔུན་དང་བསྟུན་པའི་གཟུགས་ཆོས་ལ་ཡིད་འབྱུང་བ་བྱུང་ངོ༎ དེར་ཨ་མ་བདག་མོ་བའི་མཚན་སྦྱངས་ཞུ་བ་སོགས་ཀྱང་དགོངས་པ་ལྟར་བྱས་ཤིང།
དབུའི་གཙུག་གཡུ་དེ་སྦྱངས་ཡོན་དུ་གནང་བ་ཇོ་གདན་ཚོགས་པའི་ཞབས་ཏོག་ལ་འདྲེ་བའི་དཔུས་སླར་ཕུལ་བྱས། དེ་རྗེས་དཔོན་ས་རྗེ་བཙུན་དྲུན་གི་ངོ་ལེན་ལོ་ཆེན་དྲུང་ཡོན་མཆོད་ཤ་མ་ཡིན་པས་ཕེབས་དགོས་རྒྱུར་འདུག་ཀྱང།
རྗེ་བཙུན་མ་བསྙུང་སྐབས་སྐུ་ཚིགས་གསོལ་བའི་བསྙུང་གཡོག་དཀའ་བའི་རྣམ་པ་ལ་ཐུགས་ལོག་ནས་གཤེགས་ཁར་སྤྱན་མ་འདྲོངས་པ་ནས། ཡང་ངེད་ལ་བཀའ་ལུང་བྱུང་བ་བཞིན་ཕྱིན།
གསང་ཐབས་

སུ་སྤུར་ཞུ་བྱས་པས་གདོན་བརྩེད་ཀྱི་རྣམ་པས་ཞུགས་བཞེས་པ་ལྷག་པར་དཀའ་ཞིང། བསྲེགས་རྫས་རྣམས་མེས་སྦྱངས་ཀྱང་སྐུ་གདུང་རིལ་སེར་ལུས་པ་བྱུང་བས། དྲུང་སྒྲུབ་པ་པོ་འཇིགས་བྱེད་ཀྱི་ཧྲཱིཿ་ཥྚི་དུང་སོང་བའི་སྔགས་ནུས་ཅན་རང་གི་སྙན་གྲགས་ཡོད་པས་བགེགས་བསྐྲོད་སོགས་གནང་ཡང་ཁྱད་ཅི་ཡང་མ་བྱུང་བར།
གོང་ནས་དྲུང་ཐུགས་ལྷག་པར་འཚབ་པའི་སྐབས། བདག་ཅག་གིས་བཅོམ་ལྡན་འདས་རྡོ་རྗེ་འཇིགས་བྱེད་གསལ་བཏབ་པའི་ནས་ཀྱི་འབྲུ་ཞིག་གིས་བགེགས་གཞོམས་བགྱིས་འཕྲལ་མེ་བཞེས་ནས་དེ་ནུབ་རང་གདུང་རུས་ཀྱང་བསྡུས་ནས་ལོ་ཆེན་དྲུང་དུ།
བདག་ལ་བསྲེགས་ཆོག་གི་ཡོན་དུ་བསྩལ་བའི་བཅུ་གཅིག་ཞལ་གྱི་དངུལ་སྐུ་དང།
སེམས་དཔའ་གཞོན་ནུ་རྒྱལ་བ་མཆོག་པའི་ཡིན་ཟེར་བའི་དབུས་ཆའི་གཏོར་ཏེབ་ལྔ་ཚར་ཡ་མགུ་མ་མགུ་དང་བསྒྲགས་པ་ཅིག་བྱུང་བ་རྣམས་དང་གདུང་རུས་ཐེལ་འབྱར་འབུལ་བ་ལ་ཉིན་དཀར་བ་དཔལ་འབྱོར་རྒྱལ་མཚན་པ་བརྫངས།
དེ་མཚམས་སྤུར་བཞུའི་དུད་པས་རྐྱེན་བྱས་པའི་ཁམས་ལྷག་པར་འཁྲུགས་པ་ཟླ་སྦྲེལ་ཙམ་བྱུང། དེར་སྔར་གྱི་བསྙེན་པའི་ལྷག་བསྐྱངས་ནས་མཁའ་འགྲོ་རྒྱ་མཚོའི་སྐུ་ཡང་ལེགས་པར་གྲུབ་སྟེ།
བདག་གི་ལག་ན་ཡོད་པའི་རྒྱ་སྒོམ་གྱི་གདུངvc: Text fügt doppelt ein: 'gro rgya mtsho'i sku yang legs par grub ste/ bdag gi lag na yod pa'i rgya sgom gyi gdungརིན་པོ་ཆེའི་གར་བུ་རིང་བསྲེལ་བྱེ་བའི་བང་མཛོད་ཅན་དུང་གཡས་འཁྱིལ་གསུམ་གྱིས་རྒྱན་པ་དེ་ཉིད་གསེར་གྱི་ཕྱེ་མ་དང་གསེར་ལྗང་གདུང་གི་བསྒྲིལ་ནས་ཆོས་ཀྱི་རྒྱལ་པོ་ཆེན་པོ་རང་གིས་ཕྱག་བདར་ཏེ་བཅོམ་ལྡན་འདས་ཀྱི་ཐུགས་དཔལ་གྱི་བེ་འུར་འཇུག་པ་གནང་ཞིང།
རྩ་ཞལ་དུ་རིང་བསྲེལ་བདུན། གཞན་ཞལ་རྣམས་ལ་གསུམ་

གསུམ། སྟེ་ས་ཞལ་ལ་ལྔ་དང། ཡང་ཕག་མོ་དཀར་དམར་གྱི་སྐུ། གསལ་བར་དོད་པའི་སྐུ་གདུང་རིང་བསྲེལ་ཅན་སྔར་གྱི་སྐུ་གདུང་གི་དུམ་བུ་དེ་ཉིད་ཡུམ་རྡོ་རྗེ་ཕག་མོའི་ཐུགས་ཀའི་ཡེ་ཤེས་སེམས་དཔར་བཞུགས་སུ་གསོལ་ཞིང།
དེ་ལས་གཞན་སངས་རྒྱས་ཀྱི་འཕེལ་གདུང་བླ་མ་གོང་མ་སོ་སོའི་བྱིན་རླབས་རིན་པོ་ཆེས་བྲིས་པའི་གཟུངས། རིན་པོ་ཆེ་དུ་མ་སོགས་གནོད་སྦྱིན་འཁོར་ལོའི་བར་དུ་ལེགས་པར་ཕྱག་བཞེས་གནང་ཞིང།
སྔར་གྱི་རྒྱ་སྒོམ་པའི་སྐུ་འདྲ་དེ་ཡང་ལྷན་ཅིག་གཟུངས་བཞུགས་བགྱིས་ནས་སྤྱི་འགྲོའི་གཟུངས་བྱིན་རླབས་འདྲ་བ་ལ། ལྷག་པར་དེ་གོང་བཞེངས་པའི་རྒྱ་སྒོམ་རང་གི་སྨན་སྐུ་དབུ་ན་གདུང་རིང་བསྲེལ་ཙན་དན་དཀར་པོའི་གའུ་གང་དང།
མགྲིན་པ་ན་བདག་གིས་གཏིང་སྐྱེས་སུ་ལན་སྔ་མ་བསྒྲུབས་པའི་བདུད་རྩི་རིལ་བུ་དང་སྒོང་ཙམ་སོགས་བྱིན་རླབས་དཔག་མེད་བཞུགས་པ་དེ་ནང་བཞུགས་མཛད་ནས་གོང་ནས་རིན་པོ་ཆེ་དང།
ཀུན་དའ་དཔལ་བཟང་པོས་ཕྱག་ཕྱི་བགྱིས་ཏེ་ལེགས་པར་སྒྲུབ་པ་སྣང། བདག་གི་གསེར་གྱི་ཟ་མ་ཏོག་ཉིད་ལ་རིང་བསྲེལ་ཕྲ་ཚོམས་སུ་བཀོད་པའི་ཁས་བཀོད་ལ་གྲིམས་ཤིང།དེ་ནས་རྟེན་དེ་གསུམ་ལ་བགེགས་སྤྲོད་ཆས་བཞུགས་ཟབ་པ་རང་དང་བཅས་ཟིལ་ཆེ་བར་བསྒྲུབས་རྗེས།
དབང་གིས་ཆས་གོས་མཆོད་གཏོར་སོགས་དང་བཅས་གྷ་ཎ་པ་ཏིའི་ལྷག་གསོལ་ཡང་རྒྱས་པ་ལས་སྒྲུབ་ཀྱི་ཆས་མཆོད་དང་བཅས། བ་སུ་དྷ་རའི་མཆོད་པ་རྣམས་སྔོན་རྒྱ་གར་གྱི་ལག་ལེན་ད་ལྟ་བལ་པོ་ན་ཡོད་པའི་པཎྜི་ཏ་ཨ་ཙཱརྱ་ཛེ་ཐམས་ཅད་མཛད་པའི་སྤང་མཐོང་བའི་མིག་ཅན་བཟོ་བོ་རྣམས་དཔང་བཞག་ཏུ་སྒྲུབས་རྗེས།
གཟའ་སྐར་གཤིས་ཤིང་དགེ་བ་ལ་རབ་གནས་དངོས་ཀྱི་ལེགས་བྱས་བསྒྲུབ་པའི་སྐབས་

བརྟེན་བྱའི་དཀྱིལ་འཁོར་བདེ་མཆོག་ནག་པོ་པ་ལ་བརྟེན་པ་ཞིག་ལེགས་སམ་གསུང་བའི་བཀའ་ལུང་བྱུང་ཡང་ད་ལེན་གང་ལ་རབ་ཏུ་གནས་པའི་ལྷ་ཡིན་ཕྱིན་བཅོམ་ལྡན་འདས་དཔལ་མཁའ་འགྲོ་རྒྱ་མཚོ་རང་ལ་བརྟེན་ཅིང།
དེའི་བདག་མདུན་གཉིས་འབྲེལ་ནི་དཀྱིལ་འཁོར་ཆོས་པ་ནས་རབ་གནས་དངོས་གཞིའི་མེ་ཏོག་འབུལ་བ་ལ་གཟའ་སྐར་དུས་སྦྱོར་སོགས་མི་འགྲིག་པ་དང། བརྟན་བཞུགས་ཡང་ཉི་ཕྱེད་ནས་བྱེད་དགོས་པ་སྣང་བས། བདག་བསྐྱེད་ཉིད་ལ་བརྟེན་ཞིང་ནུབ་དང་པོ་སྟ་གོན་གྱི་རྟེན་ཁབ་ཡན་སོང་རྗེས།
གཉིད་ཞྭ་དབེན་ཙམ་ཕུད་ནས་ཐོ་རངས་ནམ་གྱི་བརྒྱད་ཆ་ནས་ཆོ་གའི་དབུ་བཙུགས་པས་ཚ་རྟིང་མ་ཙམ་ལ་བདག་བསྐྱེད་བཟླས་པ་ཡན་བསྒྲུབས།
དེ་རྗེས་བགེགས་བསྐྲོད་ཁྲུས་གསོལ་རྟེན་བསྐྱེད་ཡེ་ཤེས་པ་སྤྱན་འདྲེན་སོགས་གུས་མ་ཕྱེད་པ་མ་སོང་མཚམས། རབ་གནས་སྙིང་པོ་བརྟན་བཞུགས་སྐབས་རྒྱ་བལ་གྱི་པཎྜི་ཏ་ཨ་ཙཱརྱ་ཛེ་ཀུན་གྱི་ཕྱག་བཞེས་ལྟར་བཟོ་བོས་ལག་པས་ཐོ་ཆུང་གཟུང་ནས་ལྷའི་སྐུ་ལ་འཇུས་རྗེས་མཆོད་དགོས་པས་གཟུངས་ཐག་གི་སྣེའི་རྡོ་རྗེ་བསྟེན་ཞིང་ཐུགས་ཁར་གཏད།
རྡོ་རྗེ་སློབ་དཔོན་རང་གི་དྲིལ་བུའི་སྒྲ་དང་བཅས་ནས་ལྷག་གནས་ཀྱི་མེ་ཏོག་མཐོར་བ་དང་ལྷན་ཅིག་རྭ་ཏྲཽ་སོགས་བཀྲ་ཤིས་ཀྱི་གླུ་དབྱངས་བསྐུལ་བའི་སྔོན་ཆད་བོད་ཡུལ་གྱི་ལག་ལེན་པ་རྣམས་ལ་མ་གྲགས་པའི་ཁྱད་ཆོས་དེ་ཉིད་དེ་དུས་བགྱིས།
དེ་འཕྲལ་ཞལ་དྲོའི་རྒྱས་པའི་སྦྱིན་སྲེག་དང་འོ་ཐུག་སྒྲུབ་པའི་ལག་ལེན་ཡང་ཆོག་བཞིན་དུ་བྱས།དེ་ནས་ཐོག་མར་བཀྲ་ཤིས་སྤྱི་འགྲོའི་བྱིན་འབེབས་སྔོན་དུ་བཏང་ནས།
སྦྱིན་པའི་བདག་པོ་རིག་ལྡན་ཆོས་ཀྱི་རྒྱལ་པོ་ཆེན་པོས་དཔལ་མཁའ་འགྲོ་རྒྱ་མཚོའི་དཀྱིལ་འཁོར་བཅུ་གཉིས་ཀྱི་རྟེན་དང་

བརྟེན་པར་བཅས་པའི་དཀྱིལ་འཁོར་མ་ལུས་པའི་བཀྲ་ཤིས་ཀྱི་ཚིགས་སུ་བཅད་པ་སྡེབས་ལེགས་ངོ་མཚར་བའི་ཐུགས་རྩོམ་གནང་བའི་སྟེང་ནས་ཡོན་མཆོད་ཀུན་གྱིས་མགྲིན་གཅིག་ཏུ་དབྱངས་ཀྱི་ང་རོ་དང་བཅས་ནས་བཀྲ་ཤིས་ཀྱི་མེ་ཏོག་རབ་ཏུ་གནས་པའི་ལྷ་ལ་བྱིན་འབེབས།
དེར་འདུས་ཀུན་གྱིས་ཕྱོགས་བཅུ་ནས་མཛད་སྐབས། དབྱིངས་རྣམ་པར་དག་པའི་ནམ་མཁའ་བཻཌཱུརྱའི་ཁ་དོག་ལྟ་བུ་ཉི་འོད་ཀྱིས་རྒྱན་པ་ལས་བསྟན་པ་ལ་མངོན་པར་དགའ་བའི་ལྷ་ཚོགས་དཔའ་བོ་དང་རྣལ་འབྱོར་མའི་དབང་ཕྱུག་མ་ཀུན་གྱི་ལྷ་རྫས་ཀྱི་མེ་ཏོག་ཕྲེང་བ་ཆར་དུ་ཕབ་པ་ཡང་བདག་གི་གྲྭ་པ་འགའ་རེ་དང་གཟིམས་གཉེར་བ་ཀུན་གྱི་མིག་ལམ་དུ་ཕེབས་ངེས་བརྫུན་བྲལ་བྱུང་ཞིང།
དེའི་ཚེ་བདག་གི་ཤེས་པ་ལ་ཡང་མཁའ་སྤྱོད་བདེ་ལྡན་གྱི་སྟེང་གི་ནམ་མཁའ་ལ་ལྷའི་ཚོགས་སྤྲིན་སྟིབས་པ་བཞིན་དུ་འཁོད་པའི་ཉམས་དང་ལྷན་ཅིག་ལུས་བ་སྤུ་ལོང་ལོང་དུ་གཡོ་བའི་དགའ་བ་རྒྱ་ཆེན་སྔོན་མྱོང་ཡུལ་དུ་མ་བྱུང་བའི་ཡིད་མགུ་བ་བླ་ན་མེད་པ་ཡང་དག་པའི་ཏིང་ངེ་འཛིན་ལྷུག་པ་ཡང་བསྙེན་མེད་དུ་རྒྱུད་ལམ་སྐྱེས།དེ་ནས་མངའ་དབུལ་གྱི་སྐབས་དཔལ་པོ་ཡང་བློའི་ཡུལ་ལས་འདས་པ་ངམ་རིངས།
ཕོ་བྲང། ལྷུན་སྡིངས། ལྷ་ཁྱུང། རྟ་ཟུར་སོགས་ཀྱི་གཉེར་འཛིན་སོ་སོས་རྒྱ་ཆེར་བསྒྲུབས། ཆོས་རྒྱལ་ཡབ་སྲས་མེས་དབོན་རྣམས་སྦྱིན་བདག་སྒོ་བ་ལ་སྐུ་ཆས་གཟབ་རྒྱས་ཀྱི་རྒྱན་སྤྲོད་དང་བཅས་ཕེབས་མཚམས།
ཆོ་ག་ཇི་ལྟ་བའི་སྒོ་ནས་ཡོན་བདག་བསྒོ་བ་བསྒྲུབས།དེ་ནས་བདག་ལ་གྲལ་གཙོ་ལ་ཤོག་གསུང་པ་ལ། བདག་མདངས་མཚན་ཡལ་གཉིད་མ་བྱུང་བ་དང། བརྗོད་བྱེད་ཀྱི་ཆོ་ག་ངག་འདོན་ལྕིས་པས་ལུས་སེམས་དུབ་པའི་རྣམ་པ་མཆིས་པས་མི་ཡོང།
ད་རེས་གྲལ་གཙོ་

བསོད་ནམས་རྒྱ་མཚོའི་དཔལ་གྱི་མངོན་པར་མཐོ་བའི་ས་སྐྱོང་མིའི་དབང་པོ་རིགས་ལྡན་ཆེན་པོ་ཉིད་ཀྱིས་བཀའ་དྲིན་སྐྱོང་བ་ཞུ་ཞུ། དེར་བདག་རྒྱ་སྒོམ་སྦུག་གི་གཡབས་ན་ངལ་བསོ་ལ་བསྡད་པའི་མདུན་དུ་ཞབས་སྐྱོད་པ་བདེ་བར་གནང་ནས་རབ་གནས་མཁན་པོའི་ཡོན་དུ་བཏབ་པའི་རྙེད་པ་ཡང་རིན་ཆེན་གསེར་གྱི་ཕུར་མ་འབའ་ཞིག་པའི་འབུལ་ཆ་རྒྱ་གོས་ཀྱི་རྟེན་ཁེབས་གསེར་མ་བཟང་བ་དང་བཅས་པ་གནང་ཞིང།
བལ་པོ་བཟོ་བོ་རྣམས་ལ་ཡང་རྙེད་པ་གང་ཡོད་གསེར་རྐྱང་བསྩལ་བས་ཤིན་ཏུ་ཡིད་མགུ་དཀའ་བ་འབྱུང་བའི་ཡིད་ཅན་དེ་དག་ལྷག་པར་རངས་པའི་བློས་ངེད་རང་གི་ལོ་བརྒྱད་ངོ་དགུར་ལྟ་བ་ཙམ།
དབུས་གཙང་དུ་ལག་བཟོ་བྱས་པས་ད་རེས་ཟླ་བ་དགུ་འདིར་འབད་པ་དོན་ཆེ་བར་བྱུང་ཟེར་ཅིང་སེམས་རྣལ་དུ་འཁོད་པར་གྱུར་དྲངས།
དེར་ཡང་བདག་ཡར་རྒྱབ་ཕྱོགས་སུ་བདེ་མཆོག་གསེར་སྐུའི་རབ་གནས་ལ་འབོད་མིའི་བང་ཆེན་ཡང་བཅོམ་ལྡན་འདས་དཔལ་མཁའ་འགྲོ་རྒྱ་མཚོའི་རབ་ཏུ་གནས་པའི་ལེགས་བྱས་ཉིད་ཀྱི་སྐབས་དེར་སླེབ་བྱུང་བས།
ལམ་གྱི་དུབ་པ་ཁྱད་དུ་བསད་ནས་སླར་དབུས་ཕྱོགས་ལ་འགྲོ་བའི་མདུན་པ་བསྒྱུར་སྐབས། བལ་པོ་རྣམས་ལ་དད་ཁྱེད་རྣམས་ལམ་གྱི་ཆ་ལ་རྟོག་པ་ཞིབ་པ་མ་བྱས་ན་ལག་གི་དངོས་པོ་སུའི་ནོར་ཡིན་རྔོ་མི་ཐོགས་པས།
སྐྱེལ་མི་སོགས་ལ་འབད་པ་བགྱིས་ལམ་གྱི་ཆོམ་རྐུན་བསྲུང་བའི་སྔགས་མདུད་རེ་ལེན་པ་ལ་སང་སྔ་བར་ཤོག་སྨྲས་ནས།
སང་གཟའ་སྐར་དགེ་བའི་ཐོ་རངས་དང་པོའི་ཆ་ལ་ལམ་དུ་ཞུགས་ཕྱིན་དུས། ཆོས་ཀྱི་རྒྱལ་པོ་ཆེན་པོས་ཀྱང་སྐྱེལ་ཐུང་བསྩལ། དེར་བལ་པོ་རྣམས་ག་རེ་སྨྲས་ཀྱང་གཉིད་ཀྱང་མ་བསད་པར་ཉལ་སྣང་ཟེར་མ་བྱུང་བས་ཁོང་རང་གི་ལོངས་

སྤྱོད་ཡུལ་དུ་མི་སླེབ་པའི་རྟེན་འབྲེལ་ཡིན་བྱས་ནས་ཡོངས། དེ་དུས་ཞག་ས་ཅིག་བྱེ་སྲུབས་སུ་བྱས་པས། དེ་ནུབ་ཇོ་ནང་པའི་སྒྲུབ་པ་པོ་འགའ་ཕོགས་ལེན་གྱི་ནས་ཁུར་ཆེས་ཆེ་བར་རེ་ཁུར་ནས་ཡོང་བ་དང་འཕྲད་པ་ཡང་ཕྱིས་རི་ཁྲོད་ཆེན་པོར་སྒྲུབ་པ་ཕོ་མོའི་སྒྲུབ་རྒྱགས་སོགས་ཀྱི་ཉེར་ལེན་བགྱིས་པ་ལ་བལྟ་བར་སྣང།
དེའི་སང་བོ་གདོང་བཀྲ་ཤིས་སྒང་དུ་ཡར་རྒྱབ་ནས་ཀྱི་ཆིབས་སུ་དང་འཛོམ་བྱུང་བས། ད་ལན་གྱི་རབ་གནས་ཞལ་དྲོ་ཞིང་བྱིན་ཆགས་པ་ཡོང་ངེས་སྙམ་ངག་ཏུ་བཀྲ་ཤིས་སྒང་བརྗོད་པས།
ཨ་དྲུང་རྣམ་པས་ཀྱང་བཀྲ་ཤིས་སྒང་ཞུ་ལགས་ཟེར་བས་རྟེན་འབྲེལ་ཚིག་བཀྲ་བཟང་བ་རང་བྱུང། དེའི་ནུབ་བྲག་ཤུག་ཏུ་ཉལ་ནས།
སྣར་ཐང། ཚོང་འདུས། འབྲོང་རྩེ་སོགས་ནས་རིམ་གྱིས་རྒྱལ་རྩེར་མཁན་རིན་པོ་ཆེ་དང་མཇལ་ཞིང། དེ་དུས་སྦྱོང་དཀྱིལ་བཅུ་གཉིས། གཟུངས་གྲྭ་ལྔའི་དབང་ཕུལ། ཁྱད་པར་རྒྱལ་ཆེན་བཞིའི་དབང་སྐབས་ཆབ་སྲིད་བརྟན་པའི་ཁས་ལེན་ཕུལ་ལོ༎དེ་སྐབས་སྡེ་པའི་དྲུང་དང་ཡང་མཇལ་ཙམ་བགྱིས་ནས་དཔོན་དྲུང་སྒོ་གཉིས་ཀའི་བཀའ་འབྲེལ་གསན་རྗེས།
ཁ་རོའི་ལམ་ལ་བྱས་ཡར་རྒྱབ་ཏུ་ཟླ་བ་བཅུ་གཉིས་པའི་ཉེར་ལྔ་ལ་འབྱོར།
ལོ་གསར་འཕྲལ་སྡེ་པ་ཡུལ་སྨད་རྣམས་དར་ལུང་དུ་ལོ་དུས་ཀྱི་སྐུ་མཚམས་ལ་ཕེབས། ངེད་དཔོན་སློབ་རྣམ་པས་རྒྱལ་ཆེན་གླིང་རང་དུ་བསྡད་ནས་སྡེ་པའི་དགོངས་ལེན་བཞིན་རྡོ་རྗེ་ཕུར་པའི་ལྷ་བསྙེན་ཞིག་བྱས།
དེར་བསྙེན་པ་མཐར་ཕྱིན་སྐབས་མངའ་རིས་ནས་ཡི་གེ་གསེར་གྱི་རྟེན་བཅས་སྐྱེལ་མིར་དབོན་པོ་བློ་གྲོས་ཕུན་ཚོགས་པ་ཚོ་བྱུང་བས། ཁོང་རྣམ་པས་མར་ལམ་འགྲོག་ཕྱོགས་ལ་ཡོངས་པས་ཆོམ་པོས་འཛོམ་ལ་ཉེན་པ་རང་བྱུང་འདུག་ཀྱང་དཀོན་མཆོག་གི་སྐྱབས་

གནས་མགོ་ཐོན་བྱུང་བས་གསེར་རྣམས་ཀརྨ་པ་འབྲོག་ཕྱོགས་ན་གདན་ཆགས་པའི་སར་ཕུལ་ན་སྙམ་པ་བྱུང་ཡང་འགྲོ་མི་རང་ཡང་མ་རྙེད་པས་སྟག་ལུང་ཚོགས་སུ་གསེར་འགུར་ཞོ་དྲུག་ཅུ་རེ་བཞི་དང། སྤྱང་ལུང་དུ་སྲང་གང་གི་འགྱེད་བྱས།
དེར་སྡེ་པ་ཡུམ་སྲས་ཀུན་གྱིས་སྐུ་མཚམས་གྲོལ་ནས་རྒྱལ་ཆེན་གླིང་རང་དུ་ཕེབས་འཕྲལ་རྡོ་རྗེ་ཕུར་པའི་སྟོད་བྱང་ཆུབ་སྒྲུབ་པའི་དབང་ཆ་བཞི་ལ་སྐུ་ངོ་རྣམས་དང། བླ་མ་སློབ་དཔོན་སོ་སོ།
ཕུར་སྒྲུབས་པ་ཀུན་འདོམས་པའི་དབང་ཆས་ཚོགས་འཁོར་སོགས་གཟབ་རྒྱས་རང་བྱུང་ཞིང། སྨད་མས་དབང་མི་དབང་ཆའི་གྲངས་བཏབ་མེད་པ་མ་བགྱིས་སྐབས་ཁང་གཉེར་བའི་བྱིས་པ་ཞིག་སྐྲས་པ་ལ་ལྷུང་ནས་མགོ་གྲུམ་ཏེ་དེ་ནུབ་རང་གུམ་པས་རྩུབ་འགྱུར་དུ་ཡང་སྔོན་པ་བྱུང།དེ་ནས་བྱམས་པ་གླིང་དུ་ཡོན་མཆོད་ཀུན་བདེ་མཆོག་གི་རབ་གནས་ལ་ཕེབས་ནས་རྟེན་རྫོང་དབུས་ལུགས་རང་ལོ་ཆེན་བསོད་ནམས་རྒྱ་མཚོའི་ཕྱག་རྒྱུན་ལྟར་མཛད་ཅིང།
སྔ་གོང་སྡེ་པ་གནམ་གཤེགས་ཀྱི་གདུང་ཚ་རང་རེའི་ལག་པས་ས་ཚར་བསྒྲུབས་ཞལ་གསེར་དང་དར་ཟབ་ཀྱི་ན་བཟའ་ཉིས་བསྒྲག་ཕུལ་བ་དེ་རྣམས་བདེ་མཆོག་གི་ནང་བཞུགས་དངོས་གཞིར་བཞུགས་སུ་གསོལ་ནས་ནང་རྫོང་ལེགས་པར་བསྒྲུབས་རྗེས།
རབ་གནས་ཆོག་གྲ་གཉིས་སུ་གནང་བའི་བདེ་མཆོག་རང་གི་སྐུ་མདུན་དུ་བདག་ཅག་དཔོན་སློབ་བཞི་དང། བྱམས་པའི་ཞལ་རས་ལྷ་ཁང་དུ་བྱམས་པ་གླིང་པའི་ཟུར་ཆེན་རྣམ་པས་གཙོ་མཛད་ལཱུ་ཨི་པའི་ཆོ་ག་བློ་ལ་ཡོད་པ་ཀུན་འཚོགས་པའི་དཀྱིལ་འཁོར་རྡུལ་ཚོན་མ་བཞེངས་ནས་གནང།
བདག་ཅག་གི་མངའ་དབུལ་དང། བུམ་གདན་གྱི་དཀྱིལ་འཁོར་གཉིས་པ་མཚོན་དང། གཞན་བདག་བསྐྱེད་ཁོ་ན་ལ་བརྟེན་ནས་

འཕགས་པ་རིན་པོ་ཆེའི་མངོན་རྟོགས་རིམ་པ་གསལ་བའི་ནང་ལྟར་གྱི་ཚིག་འདོད་བགྱིས་ནས། ལག་ལེན་ས་སྐྱ་པའི་བཞེད་དང་བསྟུན་པའི་རབ་གནས་རྗེ་བཙུན་གྲགས་པའི་དོན་གསལ་ཇི་ལྟ་བར་བགྱིས་པས་ཡེ་ཤེས་སེམས་དཔའི་སྤྱན་འདྲེན་ནས་བརྩམས།
བྱིན་རླབས་ཀྱི་ཟིལ་ཕེབས་པའི་མཚན་མ་གཙོ་བོར་རྟེན་གྱི་སྐུ་སྔར་ལས་གཟི་འོད་ལྷག་པར་རྒྱས་པའི་དགེ་མཚན་དངོས་སུ་བྱུང་པས་ཡིད་ཆེས་ཤིང། རབ་གནས་དངོས་གཞིའི་བརྟན་བཞུགས་ཀྱི་གཟུངས་ཐག་རྡོ་རྗེ་རྟེན་གྱི་ཐུགས་ཀར་འཛིན་མི་བྱམས་དབང་པ་ཡིན་པས་དྲོད་ཚ་ཆིལ་པའི་སྣང་བ་བསྙོན་མེད་བརྫུན་བྲལ་ཏུ་བྱུང་ངེས་ཡིན་ཟེར།
དེར་ཚོགས་པའི་ཆོག་གྲྭ་པ་ཀུན་གྱིས་ལྷག་གནས་ཀྱི་མེ་ཏོག་ཕྱོགས་གཅིག་ཏུ་གཏོར་ཞིང།
བདེ་མཆོག་རང་གི་སྐུའི་གླང་ལྤགས་བླ་རེའི་ཚུལ་དུ་སྟེང་གི་ནམ་མཁའ་ལ་འཕྱར་བ་སོགས་རྗེ་བྱམས་པ་གླིང་པ་ཆེན་པོའི་ཐུགས་བཞེད་ཇི་ལྟ་བའི་ལུགས་སུ་ཡོད།
རབ་སྟོན་ཡང་ཡུལ་ལུགས་ལྟར་དཔེ་བྲལ་དང། དེ་རིང་གི་གྲལ་དབུ་ཡང་ཞག་སྒྲེལ་དུ་བདག་ཅག་གིས་བྱས། གླུ་དང་གཞས་རྐང་བྲོ་སོགས་ཡིད་འཕྲོག་པ་ཡང་དག་གནང་ཞིང། འབུལ་པ་རྣམ་གཞག་རྒྱ་ཆེན་བྱུང། དེར་རབ་གནས་ལེགས་པར་མཐར་ཕྱིན་ནས་ཡར་རྒྱབ་ནས་བྲལ་ལ་ལ་བྱས།
བྲག་དཀར་དང་སྤྱང་ལུང་བརྒྱུད་ནས་ལྷུན་གྲུབ་རྫོང་དུ་མུས་པ་དཀོན་མཆོག་གྲགས་པ་སྤྱན་དྲངས། པཎ་ཆེན་ནས་བརྒྱུད་པའི་དུས་འཁོར་གྱི་དབང་ཞུས་ཏེ་སྟག་ལུང་དུ་སོན།
དེར་བསྡོད་རིང་གོང་ནས་ཀྱི་སྐུ་རིམ་དུ་བྱེ་རུའི་ཞགས་པ་ཆེ་བ་དེ་གནང་བྱུང་བ་སྐུ་རིམ་འགྱུར་ཆེ་བར་དམིགས་ནས་སྟག་ལུང་ཚོགས་སུ་བཀྱེ་ཞིང། བདག་ཆེན་ཨེ་པ་རང་གིས་མིག་ལམ་དུ་ཕེབས་པའི་ལག་ལེན་ཐོན་པ་བྱས།

སླར་ཀུན་དགའ་དཔལ་བཟང་པོ་བ་དཔོན་སློབ་རྣམས་སྟག་ལུང་རིན་པོ་ཆེའི་དྲུང་དུ་བཀའ་ཆོས་ཞུ་བ་དང། རྔོག་པའི་དཀྱིལ་འཁོར་རྣམས་བཞེངས་པ་ལ་བཞག། ངེད་རང་དཔལ་འབྱོར་སོགས་ཉུང་བསྡུས་ཀྱི་ཡར་རྒྱབ་ཏུ་མའི་གདུང་རུས་ལ་རྒྱན་དྲུག་ཅིག་གི་བཞེད་ཡོད་པ་ཡར་རྒྱབ་བཟོ་བོ་མཁས་པས་ཐོན་ལ་རེ་ནས།
ནཱ་རོ་པའི་རྒྱན་དྲུག་ཡིན་ཟེར་བ་ཞིག་ཀྱང་དཔེའི་ཕྱི་མོར་སྤྱན་དྲངས་ནས་སླར་ཡང་རྒྱབ་ཀྱི་དཔལ་འབྱོར་རབ་བརྟན་དུ་ཡོངས་པས་རྒྱན་དྲུག་ལ་རྨི་ལྟས་མ་ཆུད་པས་ཐེན་ནས།
གསེར་ལྗང་རྡུང་གི་འཁོར་ལོ་ཞིག་དང་སྤྱང་ལུང་པའི་སྐུ་དངུལ་ལས་བསྒྲུབས་པ་ཞིག་བལ་པོ་ཨ་བྷ་ཤིང་ལ་ཁས་བཀོད་བྱས་རྗེས། དཔལ་འབྱོར་རབ་བརྟན་གྱི་ཕུའི་དཔལ་ཕུག་ཟེར་བའི་སྔོན་ཀུན་སྤངས་རིན་པོ་ཆེ་དང་ཆོས་རྗེ་དཔལ་འབྱོར་རབ་བརྟན་པས་དབེན་དགོན་གནང་བ་དེར་བདུད་རྩི་རིལ་བུའི་སྒྲུབ་པ་ཞིག་མ་ཕྱིན་པས་གནས་ཁང་དུ་སླེབ་འཕྲལ་འབྲུག་སྒྲ་ཤིན་ཏུ་ཆེ་བ་སྔར་རྣ་དབང་དུ་མ་སོན་པ་ཞིག་བྱུང་ཞིང།
དེ་ནུབ་རྨི་ལྟས་ལ་བདུད་རྩི་རུང་བུ་སྒྲུབ་ལུགས་དུས་འཁོར་ལྟར་བགྱིས་ན་བཟང་ཟེར་བའི་ལུང་བསྟན་ངེས་གསལ་བྱུང་བས་དེ་ལུགས་བསྒྲུབས།
དེར་དྲི་རོ་ལྷག་པར་བཟང་བ་དེ་དང། གཞིས་ཀའི་བར་ལ་ཐག་རིང་ཡོད་ཀྱང་བསྣམས་པ་དང། དེ་ནུབ་ནས་ཆར་སྙོམས་ཤིང་ཆེ་བ་དེ་རིང་གི་བར་རྒྱུན་མི་འཆད་འབབ་པས་ཁོང་རྣམ་པའི་ཐུགས་དགོངས་ཚིམ་པའི་དབང་ལས་ཡུམ་རིན་པོ་ཆེའི་བཀའ་ལུང་ལ་ཡང།
བདུད་རྩི་རིལ་བུ་སྒྲུབ་ཏུ་མ་ཕེབས། བདུད་རྩིའི་ཟིམ་ཆར་འབེབས་སུ་ཕེབས་པར་སྣང་གསུང་བའི་དགྱེས་དགྱེས་མཛད་པ་བྱུང། མཚམ་གྲོལ་རྗེས་རང་ཇོ་ནང་གི་གདན་ས་ལ་འབོད་མིར་སྐུ་ཞང་རབ་བརྟན་པ་རྣམས་བྱོན་བྱུང་པས་རྟེན་

འབྲེལ་ལྷག་པར་འགྲིག་ཅིང་ཁ་གཙང་རིལ་བུ་དུས་འཁོར་ལུགས་སུ་བསྒྲུབས་ཟེར་བའི་ལུང་བསྟན་ཡང་དུས་ཀྱི་འཁོར་ལོའི་ངེས་དོན་བདུད་རྩིའི་གཞན་ཕན་རྒྱ་ཆེན་ཡོང་བའི་ལྟས་སུ་གནང་སྙམ་པ་བྱུང་ཞིང། ཇོ་ནང་པ་རང་གི་ཞུ་ཡིག་དང་གཡས་རུ་བྱང་ཚོ་ནས་གནང་བའི་ཕྱག་དམ་གཉིས་ཀ་མཐུན་པར་འདིར་སྒྲུབ་སྡེ་ཆེན་པོའི་གདན་སའི་འོས་རྗེ་རིན་པོ་ཆེ་ཤེས་རབ་བཀྲ་ཤིས་པའི་ཞལ་སྔ་ནས་དང།
ཚོགས་མཁན་ཆེན་ངག་དབང་ཀུན་དགའ་བསྟན་པའི་རྒྱལ་མཚན་དཔལ་བཟང་པོ་པ་དང།
བདག་ཅག་གསུམ་ཀུན་མཁྱེན་ཆེན་པོའི་སྐུ་འདྲའི་དྲུང་བརྟག་པ་ཞུ་བ་ལ་ཆོས་རྗེ་རྣམ་རྒྱལ་བ་གནང་དུས། བརྟག་པའི་ཤོག་རིལ་བདག་པའི་མིང་ལན་གསུམ་བཏུད་མར་ཐོན་མཚམས།
ས་གཡོས་པའི་དབང་ལས་སྐུ་འབུམ་མཐོང་གྲོལ་གྱི་དྲིལ་བུ་ཀུན་ཀྱང་སིལ་གྱི་སྒྲའི་སྐད་གསང་ཐོན་པ་བྱུང་ཚུལ་སོགས་སྣང་བས་སྐད་ཐོན་པའི་ངེས་དོན་གྱིས་བསྟན་པའི་འཕེལ་རྒྱས་རང་ལ་བསམས་ནས་ཁས་ལེན་བྱས་པའི་ཞུ་ཡིག་ཞུ་ལེན་སོགས་འགོར་མེད་རང་དུ་བགྱིས།
དེ་དུས་དགེ་སློང་ཀུན་དགའ་ཉི་མ་བལ་པོ་བརྒྱུད་ངེད་རང་བསྙགས་བྱུང་བས། ཁོས་མུ་ཏིག་སྤོར་གང་ཕུལ་བ་གཞི་བྱས་པའི་མུ་ཏིག་གི་འཕན་ཀྱང་བཀོད་པས་ཁྱད་པར་དུ་འཕགས་པ་བསྒྲུབས་ནས།
དེ་དང་དངུལ་སྐུ་གཉིས་སྤྱང་ལུང་ཆོས་སྡིངས་སུ་སྤྱན་དྲངས། གསེར་གྱི་འཁོར་ལོ་ནི་བྱམས་པ་གླིང་གི་བདེ་མཆོག་རང་གི་ཡེ་ཤེས་སེམས་དཔའ་ཞུ་ལུགས་བྱས་པའི་ལྷ་མཆོག་རང་གི་དྲུང་དུ་ཕུལ་ལོ༎སླར་ཡང་སྟག་ལུང་དུ་འོངས་ནས་ཆོས་ལྷག་འགའ་རེ་བྱས་གཙོ་བོར་དགེ་སློང་ཉིས་བརྒྱར་ཉེ་བ་སྒྲུབས་པའི་བདག་གི་མཁན་པོ།
སྟག་ལུང་རིན་པོ་ཆེ་ལས་སློབ།
རང་རེའི་དབོན་པོ་ཀུན་དགའ་དཔལ་བཟང་

པོས་གསང་སྟོན་བགྱིས་ཤིང། དེ་ནས་སྟག་ལུང་རིན་པོ་ཆེས་གནང་སྦྱིན་དཔག་མེད་སྩལ་བའི་བཀའ་དྲིན་ཟོང་དུ་བགྱིས་ཏེ་འཕན་ཡུལ་གྱི་ཉན་པོར་འོངས། དེར་ཉན་པོ་རིན་པོ་ཆེ་པ་སོགས་ལ་དབང་ཆོས་ཨེན་ཙམ་དང།
ལྷག་པར་ཉན་པོའི་རི་བོ་དགེ་ལྡན་པ་རྣམས་ལོ་དུས་ཀྱི་གསང་བ་འདུས་པའི་སྒྲུབ་མཆོད་ཅིག་འདུག་པའི་དབུས་སུ་བོས་ནས། ཆོས་འབྲེལ་ཞུ་བ་ལ་གསང་བ་འདུས་པའི་རྒྱུད་དོན་གནད་དུ་འདོམས་པའི་བླ་མའི་རྣལ་འབྱོར་ཞིག་བྱས་པས་ཁོང་བརྒྱུད་པ་མང་པོ་འདུག་པ་ཧ་ལས་ཤིང་མོས་གུས་ཞེ་ནས་སྐྱེ་བ་བྱུང།
དེར་བལྟས་དང་རྨི་ལམ་ལྷག་པར་རྩུབ་བཞིན་དུ་ནམ་མཁའ་ཁྱུང་རྫོང་ལ་བྱས་ནས་ཆོས་རྗེ་སྤྲུལ་སྐུའི་དྲུང་དུ་ཕྱིན་པས་ཐེལ་ཆུང་བྲག་ན་བཞུགས་པ་དང་མཇལ་བས་བཞུགས་གནས་ཀྱི་མིང་བཀྲ་ལ་ཡང་ཐེ་ཚོམ་བྱུང་ཞིང།
དེར་ཁྱེད་རང་ལ་དམིགས་ནས་བསྒྲུབས་པ་ཡིན་གསུང་བའི་དཔྱིལ་བུ་ཅིག་ཏུ་ཉལ་བས་མཚན་ཕྱེད་ཙམ་ན་ལྷག་པར་ན་བའི་ཁྲག་དྲོན་སྐྱུག་པ་རང་བྱུང་བས་ཁོང་ཐམས་ཅད་སོ་མ་སོད་ལ་བཀོད།
དེར་བསམ་པ་ལ་ད་ལན་རང་ཚེའི་འདུ་བྱེད་སྟོང་པ་འདྲ་སྙམ་པའི་ཡིད་ལ་འཛེར་བག་ཆེ་བ་བྱུང་སྐབས། ནང་པར་རང་ཐེལ་ཆུང་གི་མདུན་གྱི་ཡུལ་གྲོང་འདྲ་སྣང་བར་བསྐྱས་པས།
བདག་ཐེལ་ཆུང་ནས་ཕྱིན་འཕྲལ་རང་ཁམས་སོར་གནས་བྱུང་ཀྱང། དེའི་ནང་པར་ཉི་ཤར་མན་མདངས་བདག་ན་བ་ཇི་ལྟ་བའི་ནད་ཀྱིས་དགེ་སློང་ཆོས་དཔལ་ལ་བཏབ་ནས་དེ་ཉིན་རང་ལ་གུམ།
དེར་སེམས་ལ་བཟོད་བླགས་མེད་པའི་སྐྱོ་ཤས་ཆེ་བར་བྱུང་ཞིང། དེ་ནུབ་རང་ལྷ་སར་ཇོ་བོ་རིན་པོ་ཆེ་ལ་སྟག་ལུང་ནས་ཁྱེར་ཡོང་བའི་གསེར་གང་ཡོད་ཀྱི་ཞལ་གསེར་སྒྲོན་པ་དང་བསྙན་དར་དར་ཡུག་གཅིག།
དཀར་མེའི་རྒྱུར་

ཇ་རྡུལ་བཟང་བ་རྣམས་དང་དགེ་སློང་བགྲེས་པོའི་ཞག་གསུམ་ཉིན་མཚུར་ཕུར་ཕ་རིན་པོ་ཆེ་ཏྲཻ་བོའི་དྲུང་དུ་ཇ་བཟང་བ་ཚིགས་སྦྲེལ། གོས་ཕྱི་ནང། རབ་དཀར། སྤོས་ཆག། ཁ་བཏགས། མཆེད་གྲོགས་དྲུག་ཅུ་རེ་བགྲང་ལ་མང་ཇ།
བཟང་དར་ཁ་རེའི་འགྱེད་རྣམས་བསྒྲུབས། དེར་དགེ་སློང་གི་ཕུང་པོ་བྱ་ལ་འགྱེད་པའི་རེ་དམིགས་དང་སྒོ་སྟུན། སྤྲུལ་སྐུའི་དྲུང་དུ་མ་གཅིག་ཀ་སོ་མ་རྒྱལ་ཐང་ལུགས་ཀྱི་དབང་ལུང་ཙམ་བྱས་རྗེས་ཞག་བདུན་ལས་མ་བསྡད་པ་ལམ་བསྲངས།
ཡར་ལམ་ནུབ་ཆོས་ལུང་ལ་བྱས། ཚོང་འདུས་སུ་ཞག་བཅག་མལ་བྱས་སྐབས་ས་སྒང་ནས་མོན་རྫོང་པའི་གསང་ཡུམ་བགྲེས་མོ་དེ་བཀའ་འབྲེལ་ཞུ་བ་ལ་བྱུང་བས་ཚེ་དབང་སོགས་ཕུལ་ཞིང།
རང་རེས་ཀྱང་ཕག་མོའི་བརྡ་དབང་ཞུས་ཏེ་བླ་མའི་རྗེས་འདིས་རྫོགས་སོ༎དེ་ནས་རིམ་གྱིས་གཡས་རུ་བྱང་གི་མངའ་ཞབས་བསྐྱོད་བདེ་བར་སླེབ་སྟེ། བཅོ་ལྔའི་ཉིན་དངུལ་ཆུའི་རྒྱལ་སྲས་སེམས་དཔའ་ཆེན་པོའི་སྐུ་མཇལ།
སྙན་དར་སོགས་ཕུལ། དགེ་སློང་ཆོས་དཔལ་ལ་དམིགས་པའི་སྨོན་ལམ་ཡིད་ཚིམ་པ་བཏབ། བཅུ་བདུན་མཆོད་སྟེངས་སུ་ཇོ་དམར་སླེབ་པས་སྔར་གཏན་མི་དྲན་པའི་དེ་ལོ་དར་ཆགས་པ་ལ་སྒྲུབ་པ་མོ་ཀུན་ལམ་བྱས་བསུ་བ་ལ་བྱོན་བྱུང་པས།
དེར་མཇལ་མ་སོགས་དང་ཆོས་འབྲེལ་གྱི་ཐོག་མར་ཀུན་མཁྱེན་ཆེན་པོས་མཛད་པའི་མ་ཎིའི་སྒྲས་ཐིག་ལེ་ཡིག་དྲུག་དང། པདྨ་མེའི་སྒྲས་སྟོང་ཆེན་ཡིག་ལྔ་སྦྱར་བའི་ཨེ་ཝཾ་ཟུང་སྦྱོར་དེ་བཤད།
དེ་མཚམས་བདག་རང་གི་ལམ་སྣ་བྱས་ནས་དར་ཐོག་ལ་སྒྲུབ་པ་མོ་རྣམས་ཕྲེང་བསྒྲིགས་ཏེ་ཆུའི་ཕ་ཁར་བསྒྲལ་ནས། རྡོར་འཛིན་པ་ལ་རྡོ་རྗེ་དྲིལ་བུ་སྐད་བཟང་བ་རང་ཅིག་དང།
སྒྲུབ་པ་མོ་རྣམས་ལ་སྤྱིར་སྤོས་ཤེལ་ལག་རྩེ་ཆེ་

བ་ཅིག་དང་རས་དཀར་སྣེ་ཚང་གསུམ་སྦྱིན་ནས་ཁྱེད་རྣམ་པ་འཁོར་བའི་རྒྱ་མཚོའི་ཕ་རོལ་དུ་བསྐམ་ལ་བདེ་བར་ཕྱིན་པ་ཡིན་པས་ད་སུ་ཡང་ཕྱིར་མ་ལོག་ཅིག། བདག་ཅག་སྲིད་པར་བསམ་བཞིན་སླར་ཡང་སེམས་ཅན་གྱི་དོན་ལ་ལོག་འགྲོ་བ་ཡིན་སྨྲས་ནས་ཚུར་ལོག་རྟ་ལ་ཞོན་མཚམས།
རྡོར་འཛིན་པ་དང་སྐུ་འབུམ་པ་སྙིང་རེ་མ་སོགས་དྲག་པ་འགའ་རེས་གཙོ་བྱས་ནས་ཀོ་ཁ་བའི་སར་ཇ་གཏེར་གཟེར་ལོག་བྱུང་བས་དེ་མཚམས་རང་དར་ཞིག་ཏེ་སླར་ཀོ་བ་ལ་འགྲོ་དགོས་པ་བྱུང་སྐད།
དེ་ནུབ་བྲག་སྣར་ཉལ་ནང་པར་གོང་ནས་རིན་པོ་ཆེས་དབུ་མཛད་པའི་བློ་མཆོག་འཕེན་སོགས་ཕྱག་ཕྱིར་བཀྲ་ཤིས་ནས་བསུ་བ་ལ་ཕེབས་པ་དང་སྤས་དྲོའི་འོག་གི་འཕྲང་སྣེ་དེར་མཇལ།དེ་ནས་རིམ་གྱིས་ཡོན་མཆོད་ལྷན་ཅིག་ལོ་ཆེན་དང་མཇལ་ཙམ་བྱས་ནས་ལྷུན་སྡིངས་སུ་ལོག།
དེ་ནས་རིམ་པར་བགྲོད་བདེ་བའི་ངང་ནས་ངམ་རིང་གི་ཕོ་བྲང་མཆོག་དེར་འོངས་པས། རིགས་ལྡན་ཆོས་ཀྱི་རྒྱལ་པོ་ཆེན་པོ་གང་ཉིད་དབུ་རྨོག་ཏུ་ཕེབས་པའི་ཚོགས་མཁན་ཆེན་པོས་གཙོ་མཛད་ཆེ་དགུ་ཀུན་གྱི་བསུ་བའི་རྣམ་གྲངས་བློ་ལས་འདས་པའི་བཀྲ་ཤིས་དགེ་མཚན་ཡར་དཔེ་ལ་འཇོག་པའི་དགྲ་གཉེན་མ་ལུས་པའི་མིག་ལམ་དུ་བདར་བའི་ཚིམ་པ་མཆོག་ཏུ་ཐོབ།
དེར་དགུན་དེ་ཇོ་ནང་དུ་དགུན་ཁྲིད་ལ་འགྲོ་འདུན་ཡིན་ཀྱང་སྔར་གྱི་བལ་པོ་དཔོན་མོ་ཆེ་རྣམས་རྟེན་འབྲེལ་འཆུགས་པའི་དབང་ལས་ལམ་དུ་མགོ་མ་ཐོན་པར་སླར་རྙེད་ཚོལ་ལ་ལོག་ཡོངས་སྣང་བ་སྙིང་རྗེ་སྐྱེས་ནས།
རྒྱན་དྲུག་དེ་སྒྲུབ་པའི་བློ་འདུན་བྱས་པའི་སྐབས་སླར་བལ་པོ་ནས་བརྐོས་མཁན་ཨུ་ཙོདཔེན་ཟེར་བ་ཞིག་གློ་བུར་དུ་སླེབས་བྱུང་བས་རྟེན་འབྲེལ་རང་འགྲིག་ཏུ་གྱུར་ནས།
རྒྱུད་སྡེ་ནས་ཇི་སྐད་བཤད་པའི་

རྒྱན་དྲུག་དཔེ་བྲལ་དེ་ཟླ་བ་དྲུག་གི་རིན་ལ་བསྒྲུབས། དེ་མཐུན་མཁའ་འགྲོ་ཆོས་སྐྱོང་གིས་བཀུག་ནས་བླ་བྲང་ཤར་སའི་ཕྱག་ན་ཡོད་པའི་རྗེ་བཙུན་གྲགས་པའི་ཕྱག་སྐྱོགས་བྲམ་ཟེ་སྐྱེ་བདུན་གྱི་ཐོད་པ་གྲགས་པ་ཅན་དེ་ཡང་འབད་མེད་དུ་གོང་ནས་ཀྱི་ཕྱག་ཏུ་འདུས་ནས་དེ་ལ་ཡང་གསེར་ལྗང་རྡུངས་ཀྱི་ནང་ཤུན་སེར་མགུར་མོ་སོ་བདུན་ལས་བསྒྲུབས།
རིན་པོ་ཆེའི་ཕྲ་བཀོད་དུ་མས་རྒྱན་ནས་རྒྱན་དྲུག་དང་ལྷན་ཅིག་ཐབས་ཤེས་དབྱེར་མེད་ཀྱི་ཚུལ་དུ་བཞུགས་པ་ལགས།
དེར་ངེད་ངམ་རིངས་སུ་བསྡོད་རིང་ངེད་ལ་བརྙས་སྟབས་ཀྱིས་བོ་གདོང་པ་འགས་ཇོ་མདར་ཉ་བརྡུང་བ་སོགས་བྱས་སྐབས་སྲོད་ཁྱེར་ཙམ་ལ་བླ་བྲང་ཕྱོགས་ནས་བཙོ་དམར་ཐོན།
བོ་གདོང་ཕྱོགས་སུ་འགྲོ་བ་མཐོང་གསལ་དུ་གྱུར། དེར་ཟླ་བ་ལྔ་པའི་ཉེར་གཅིག་ལ་རི་ཁྲོད་ཆེན་པོར་འོངས་ནས་སྨན་བཙུན་རྒྱལ་མོའི་བསུ་བའི་བརྡ་མཚོན་ཕུ་ཆུ་སྔོན་མེད་བརྡོལ་བའི་ཆུ་སྣ་དང་སྐུ་འབུམ་མཐོང་གྲོལ་གྱི་མདུན་སུ་འཛོམ།
དེ་ལོའི་དབྱར་ཆོས་ལ་སྦྱོར་དྲུག་གཅིག་གནང་དགོས་པའི་ནན་བསྐྱེད་འདུག་ནའང། རང་རེའི་གདན་ས་གོང་མ་ཆོས་རྗེ་རིན་པོ་ཆེ་པས་སྦྱོར་དྲུག་འཆད་ཐེབས་གསུམ་ལ་མགོ་ཐོན་བསྟན་མེད་མཚམས་མཐར་ཁོང་པ་རང་སྦྱོར་དྲུག་གི་ཁྲིད་ཞབས་མ་རྫོགས་པ་ལ་གཤེགས་སྣང་བས།
ད་ལན་སྦྱོར་དྲུག་མི་བྱེད་པར་ཐོག་མའི་སྒོ་འབྱེད་དམར་ཁྲིད་སྦྱོར་ཚ་མ་གཅིག་བགྱིད་པ་ཡིན་བྱས་ནས་ཆོས་དབུ་བཙུགས།
ཉིན་རེ་བཞིན་ལྷ་སྐུ་མདོག་དཀར་བ་ཤས་སྟག་གི་རྗེས་གནང་རེ་རེ་བྱས་ནས་ཟླ་ཆོས་གཅིག་བཤད་ཅིང། དེར་བདག་ཇོ་ནང་དུ་སླེབ་ནས་ཞག་ལྔ་ཙམ་སོང་དུས་བསྡོད་པའི་ཐོག་རྩ་ནས་ཤོག་ཡན་ཆུང་ཆུང་གཉིས་པང་དུ་གྲུལ་བྱུང་བ་ཅི་ཡིན་བལྟས་པས་སྨན་

བཙུན་མའི་གཏོར་ཆོག་ཏུ་འདུག་པས་རྟེན་འབྲེལ་ཤིན་ཏུ་ལེགས་པར་གོ༎སྔ་གོང་ངམ་རིངས་སུ་ཡོད་དུས་ཇོ་ནང་སྨན་བཙུན་མ་ཤིན་ཏུ་གཉན་ཆ་ཆེ་ཞིང་ཆོས་རྗེ་ཨོ་རྒྱན་རྫོང་པ་དང། ཆོས་རྗེ་རིན་ཆེན་པ་སོགས་ལ་ཁུ་ལྡོག་གི་རྣམ་པ་མང་དུ་བྱུང་ཚུལ་བརྗོད་མི་བྱུང་སྐབས་བསམ་པ་ལ་ཁོང་དག་དང་འོ་སྐོལ་མི་ཅིག་བསགས་རྒྱབ་སོ་སོ་ཡིན།
རང་རེ་སྔོན་རོང་ཟོམ་དུ་སྐྱེ་བ་བླངས་དུས་བོད་ཡུལ་གྱི་འདྲེན་སྲིན་མ་ལུས་པའི་སྲོག་སྙིང་ལོན་པས་གར་ཕྱིན་ཀྱང་འཁུ་ལྡོག་ཡོང་མ་དྲན་སྙམ་པའི་ཡིད་ལ་གདེང་ངམ་ངལ་ཤུགས་འབྱུང་དུ་བྱུང་ཞིང།
ཇོ་ནང་དུ་སླེབ་སྐབས་སྒྲུབ་པ་མོ་འགའ་རེ་དང་འཕྲོས་གཏམ་བྱུང་བ་ལ། ཆོས་རྗེ་རིན་ཆེན་པ་ནང་པར་འབྱོན་པའི་དོ་ནུབ་བལ་མདར་བཞུགས་པས།
དེ་ནུབ་སྒྲུབ་པ་མོ་འགའ་རེའི་རྨི་ལམ་དུ་རེ་བ་ནག་པོའི་ཡོལ་བ་ཇོ་མདའ་ལ་བཏང་བ་རྨི་ཞིང། དེ་ནུབ་རང་དྲུང་ཆེན་སྐྲས་ལ་བུབ་ནས་སྐད་ཅིག་ལ་འདས།
ནང་པར་ཁྲི་ཁར་ཕེབས་པ་དང་མཆོད་རྟེན་ཆེན་མོ་ལ་གྲིབ་སོ་ཕོག་པ་དུས་མཉམ་སོགས་ལྟས་མི་ལེགས་པ་མང་དག་བྱུང་ཡང། ད་རེས་སྨན་བཙུན་མ་དགྱེས་པའི་བལྟས་རང་འདུག། འོན་ཀྱང་ངེད་རང་ཇོ་ནང་གི་བླ་མ་ཡོངས་ལ་བྲག་རམ་གྱི་ཆོས་སྐྱོང་བེག་ཙེ་བ་འདིས་སྐུ་ཚེ་ལ་བར་ཆད་བྱེད་པ་ཡིན་ཟེར་བ་ལ།
སྤྱིར་བྲག་རམ་དང་ཇོ་ནང་གཉིས་ཀར་དུ་ཐོག་མར་གྲུབ་ཐོབ་འདར་ཆར་བྱོན། ད་ལྟ་རི་ཁྲོད་ཆེན་པོ་ཉིད་ནའང་འདར་ཆར་ཕུག་ཏུ་གྲགས་པ་འདི་ཡིན།
དེ་དུས་ཇོ་ནང་གི་གནས་སྐྱོང་ཡང་བེག་གདོང་ལགས་ཤིང། ལྷག་པར་ངེད་རང་གིས་བྱམས་པ་དཀོན་མཆོག་དཔལ་བཟང་པ་ལ་བེག་གདོང་ལྕམ་དྲལ་གྱི་བསྲོག་དབང་ཞུས་པས་ངེད་ལ་ལྟོས་གྲོགས་བྱེད།
ཕལ་དུ་བྲག་རམ་པ་རང་ངེད་ཀྱི་ངོ་ལ་ཇོ་ནང་

པའི་གྲལ་ཞབས་བསྟེན་པའི་སྟོང་གྲོགས་བྱེད་དམ་སྨྲས་པ་ཇི་ལྟ་བ་བཞིན་བྱུང་ངོ༎ཇོ་ནང་གི་བཀའ་སྲུང་ཡང་ཀུན་སྤངས་ཆེན་པོ་དང། བྱང་སེམས་པ། མཁས་བཙུན་པ་གསུམ་གྱི་སྐུ་རིང་ལ་ས་སྐྱ་པའི་གུར་ཞལ་རང་ལ་བྱེད་པ་ཡིན་འདུག་ཅིང།
ཀུན་མཁྱེན་ཆེན་པོའི་སྐུ་རིང་ལ་རྣམ་སྲས་གསེར་ཆེན་ལ་གནང་བ་བྱུང་བས། སྒྲ་བསྒྱུར་ལོ་ཙཱ་བ་དང་ཆོས་རྒྱལ་ཕྱོགས་པ་སོགས་མན་རྣམས་གུར་གཉིས་དེ་བཞིན་འཇགས་པ་ཡིན་སྣང་ནའང།
དེང་སང་དམག་ཟོར་ཆེ་བཙན་སོགས་འགྲེལ་མེད་རྣམས་མཆོད་ཀྱི་སྣང་བས། དམག་ཟོར་ནི་བོ་དོང་མཁན་ཆེན་བྱོན་དུས་ཁོང་རང་གི་ཕྱི་ལ་བརྫངས། ཆེ་བཙན་འདི་འཛིམ་ནས་བསྟན་འཛིན་བསོད་ནམས་རྒྱལ་མཚན་པའི་དུས་འབད་ནས་སྤྱན་དྲངས་ཟེར་བས།
འཛིམ་པ་རང་ལ་སྤྱན་འདྲེན་ལ་ཤོག་བྱས་ནས་རྫོང་དགོས་སྙམ་པ་ཡིད་ལ་བྱུང་པའི་ནུབ་མོ་རྨི་ལམ་དུ། མི་དམར་བོངས་ཆེ་བ་བཞིན་རྒྱས་པ་ཅིག་མདུན་དུ་བྱུང་ངེད་ལ་ཕྱག་བསྩལ་ནས།
བདག་བཀྲ་དུམ་དུ་བཞུགས་པའི་སྐབས་ནས་དམ་མནོས་པ་ལགས་ན་དེ་འཛིལ་དུ་ལོག་མི་འགྲོ་འདིར་ཀ་བསྡད་ནས་ཕྲིན་ལས་སྒྲུབ་པ་ལགས་སོ་ཟེར་བ་དང། དེའི་མོགས་ན་བུད་མེད་རྒྱན་ཆ་ཤིན་ཏུ་མཛེས་པ་ཅིག་འདུག་པ་ཡང་ངོ་ཆེན་བགྱིས་པའི་ནན་ཆེར་བྱེད་པ་སྙམ་ལ་གཉིད་སད་པས་བུད་མེད་དེ་སྨན་བཙུན་མ་ཡིན་པར་སྣང་བས།
ད་འདིར་ཀ་བཞུགས་སུ་གསོལ་སྙམ་པའི་བློ་མདུན་ཡོད་པ་ཡིན། དེ་ལྟར་བྱར་ཆོས་གྲོལ་རྗེས་ཀྱང་སེམས་ཕེབས་པའི་ངང་ནས་ཕྱི་མཚམས་སུ་གནས་པའི་སྐབས།
ཟླ་བ་བདུན་པའི་ཉེར་གཉིས་ལ་གོང་ནས་ནམ་མཁའ་རྒྱལ་མཚན་པ་གཤེགས་པའི་སྟབས་ནས་སླར་བཀའ་ལུང་འབོད་མི་གནང་བའི་ལུགས་ལྟར་ངམ་རིང་དུ་

ཡོངས། གདུང་ཚིགས་ཀྱི་ཆོ་ག་མཚན་སྦྱངས་ཞུ་བ་སོགས་བྱས་ནས་ནང་རྟེན་དུ་སྤྱན་རས་གཟིགས་སུ་ག་ཝ་ཏི་འགྲོ་བ་དྲུག་གྲོལ་དུ་གྲགས་པའི་སྐུ་དེ་དཔོན་མོ་ཆེ་བལ་པོ་རྣམ་པས་བཞེངས་པའི་ཁས་བཀོད་བྱས་ནས་ལེགས་པར་གྲུབ་ཅིང།
རབ་གནས་ཀྱི་བར་མཐར་ཕྱིན་མཚམས་ཟླ་བ་བཅུ་གཉིས་པའི་ནང་དུ་ཇོ་ནང་ལ་དགུན་འཁྲིད་འཆད་པའི་འདུན་པས་ཕྱིན་སྐབས། མར་ལམ་སྨིན་སྡིངས་སུ་ལོ་ཆེན་མཇལ་བ་ལ་ཕྱིན་པས། བཀའ་ལུང་ལ་བྲག་རམ་པའི་བཀའ་བཞི་པའི་རྨི་ལམ་དུ་ཇོ་ནང་པའི་བླ་མ་རྣམས་གཤེགས་དུས་ཡོང་བའི་རྟགས་དེ་ད་ལོ་ཡང་བྱུང་བས་ངེས་པར་བདག་པ་སོགས་རྟོག་པ་ཟ་བའི་འཇིགས་འཇིགས་བྱོན་ཀྱིན་འདུག་པ་ལ།
སྤྱིར་འདུས་བྱས་ཡིན་པས་དེ་རིང་མི་འཆི་བའི་གདེངས་མེད་ཀྱང།
འོན་ཀྱང། མི་ང་འབན་བཙུན་རེའི་རྨི་ལྟས་ཀྱི་འོག་ཏུ་གཏན་མི་ཚུད་པས། རྒྱ་ལ་མ་ཤི་ན་ཁོ་ལ་ངའི་སྟོན་སྟོང་ལེན་ཞུས་ནས་འཕྱོན་གྱི་ཆུ་ཚན་ཁར་ཁྲུས་བྱས་ཏེ་བཅུ་བདུར་མཆོད་པའི་ཉིན་རི་ཁྲོད་ཆེན་པོར་སླེབས་པས།
སླེབས་ཉིན་རང་ཆོས་ཁྲིའི་ཁར་ཕྱིན་པས་ཞག་གསུམ་ཙམ་སྐུ་ངལ་བསྟེན། དེ་རྗེས་སུ་དུས་ཁྲིད་གནང་ན་ཞུ་མི་མང་པར་འདུག་པ་ལ་དེ་རིང་སྔར་གྱི་བླ་མ་བཀའ་དྲིན་ཅན་གྱི་ཟླ་མཆོད་ཡིན་ཅིང་དེ་རིང་ཡང་བཀའ་དྲིན་ཆེ་བའི་བླ་མ་ཞིག་གི་ཟླ་མཆོད་ཡོད་སྙམ་པ་འདུག་པས་དེ་རིང་ཀ་ཁྲིད་འཛུགས་བྱས་ནས་དབུ་བཙུགས།
དགུན་ཁྲིད་བར་ཆད་མེད་པར་མཐར་ཕྱིན།
དེ་དུས་སྔར་ཆོས་རྗེ་རིན་ཆེན་པའི་རིང་དུས་ཁྲིད་མེད་པ་ཡུན་རིང་པས་ཁྲིད་གསར་པ་ལྟོས་ཆེ་བ་བྱུང། དེར་ཆོས་ར་གསར་འདེབས་ཀྱི་བཀོད་པ་རྟིངས། ཁྲིད་གྲོལ་རྗེས་སླར་གོང་ནས་སྐུ་ཁམས་མ་བདེ་བར་ངམ་རིངས་སུ་ཡོངས་སྐབས།
སྟག་ལུང་མཆོད་ཁང་མེས་

བཞེས་པའི་གཏམ་སྐྱེལ་བ་ལ་གསོལ་དཔོན་ཡོན་ཏན་འབྱུང་བ་ལ་ཐོག་མར་བདག་ལ་ཟེར་མི་མི་འབྱོར་བ་ཙམ་བྱུང་མཐར། སྐད་བྱ་བཤད་བྱུང་བས་ངས་ན་ནིང་རང་བཙུག་ལག་ཁང་ལ་མེ་སྒྲ་ཡོང་ངེས་ཞེས་སྨྲས། སྔར་དུ་ཤེས་ཟིན་པས་སྡུག་བསྔལ་གསར་པ་མེད་ཅེས་ལབས་ཤིང།
དེ་མཐུན་གྱི་ཞུ་ཡིག་ཀྱང་ཕུལ་ནས་ཁོང་རྣམས་ཀློག་རྗེས། འདར་གདོང་སྡེ་གསུམ་སོ་སོར་ཞག་ལྔ་ཙམ་གྱི་བར་དབང་ལུང་མང་དུ་བྱས་ནས་གཏིང་སྐྱེས་སུ་ཕྱིན།
རྔོག་དབང་སྦྱོང་དཀྱིལ་སོགས་དང་ཁྲིད་བརྒྱ་ཚང་བར་བྱས། ཇོ་ནང་དུ་ཆོས་རའི་ལས་བཀོད་པ་བརྫངས་ནས་སྔར་གྱི་སར་བདུད་རྩི་རིལ་བུ་ཞིག་བསྒྲུབས་པས། གནས་དེར་མི་ཕལ་མང་པོས་འདུ་འཁོད་ཀྱི་ཉམས་པ་ལ་བརྟེན།
འདུད་རྩི་རི་བུvc: བདུད་རྩི་རིལ་བུ ཕྱེ་མ་དང་ལྡེ་གུའི་སྐབས་ཕུན་སུམ་ཚོགས་པར་བྱུང། རིལ་བུའི་སྐབས་བམ་དྲི་དང་རུལ་བའི་རྣམ་པ་བྱས་ནས་འདོད་པ་བཞིན་མ་བྱུང། དེ་རྗེས་ལ་སྟོད་ཕྱོགས་ལ་འབོད་མི་བྱུང་བས་ཤེལ་དཀར་བར་ཕྱིན།
མཆེད་པོ་མཁྱེན་རབ་དཔལ་གྱི་རྒྱ་མཚོའི་གཙོ་མཛད་ལས་སྟོད་ལྷོ་ཕྱོགས་ཀྱི་དཔོན་སྐྱ་མཚོ་སྒོ་བ། རྫར་གདོང་པ། བསམ་འགྲུབ་པ་སོགས་དྲག་བསྡུས་རྣམས་དང།
ལྷ་བཙུན་ཆོས་རྗེ་དཔོན་སློབ་རྣམས་ལ། གང་ལ་གང་འདོད་ཀྱི་ཆོས་སྦྱིན་དང་རེ་བ་བསྒྲུབས་ནས། རིན་སྡིངས་ཀྱི་ལྕགས་ལ་བྱས། ངམ་རིངས་སུ་བཅག་མལ་གྱི་ངལ་གསོ་བསྟེན་ནས། རི་ཁྲོད་ཆེན་པོའི་དབྱར་ཆོས་ལ་སྔར་གྱི་ཆོས་མཚམས་སྲོག་རྩོམ་མན་གྱི་སྦྱོར་དྲུག་ཡོངས་སུ་རྫོགས་པ་ཆོས་རའི་གཟིམས་དཔྱིལ་ནས་བཤད་རྗེས།
འདག་སྦྱར་བྱས་ནས་ཁ་ཏོན་འཕེལ་སྐབས་མར་ལམ་ཆོས་རྒྱལ་ཆེན་པོའི་དྲུང་ནས་ཀྱང་རི་ཁྲོད་ཆེན་པོར་ཕེབས་ཞལ་མཇལ།དེ་ནས་སྔར་ཡང་ཡར་ལམ་ཕེབས་སྐབས་

སྒྲུབ་སྡེར་སྒྲུབ་རྒྱགས་རྒྱུན་ལྡན་གྱི་ཆོས་གཞིས་སྦྱོར་བ་སོགས་བཀའ་དྲིན་དུ་མཛད་ཅིང། དེ་ལོའི་དུས་གཟིངས་སྐབས་ཀྱང་སྒྲུབ་པ་མོ་རྣམ་པའི་ཕ་མའི་ཁྱིམ་མ་ལུས་པ་ལ་དར་འཛུགས་མཛད་ནས་མི་འཇིགས་པའི་སྐྱབས་ཀྱི།
དྲིལ་ཆེན་པོ་བསྒྲགས། སྒྲུབ་སྡེ་ཆེན་པོའི་བསྲེག་མཐུད་པ་ལྟ་བུའི་བཀའ་དྲིན་མཛད་ཅིང། ས་སྐྱ་གདུང་བརྒྱུད་ཀྱང་དེ་དུས་ཕེབས་ནས་ནག་པོ་གཞུང་དྲུག་གི་ལུང་ནོད་པ་གནང། འདི་སྐབས་ཆོས་རྒྱལ་ཆེན་པོ་ཉིད་ལྷ་དབང་རྩེར་བཞུགས་དུས།
གནས་གསར་བ་རྣམ་པའི་འཕོ་འཆུག་ལ་བརྟེན་པའི་བདག་ཅག་པས་ཞུ་ཕོད་ཆེ་བའི་ཞུ་ཡིག་ན་རིམས། བརྗོད་པར་མི་སྤོབས་པའི་ཞུ་ལན་ཉིན་རེ་བཞིན་དང། ལྷག་པར་ཆོས་རྗེ་རིན་པོ་ཆེ་མཚར་ས།
ཆོས་རྗེ་མཁྱེན་བརྩེ་བ་དཔོན་སློབ་ཀྱི་ཞུ་ངག་ཞུ་དོན་ཇི་ལྟར་བའི་ཡི་གེ་ལག་རིས་ཆེས་རྩུབ་པ་རྒྱུན་མི་འཆད་ཀྱི་ཐུགས་གཡེངས་བའི་སྐབས་ཡང་ཡང་བསྙན་དབང་རྩེར་དགོས་པ་བྱུང།
དེ་ལོའི་དགུན་འཁྲིད་ལྷག་པར་འཕེལ་ཞིང་ཁྲིད་སྟོན་སྔོན་མེད་ཕྱེ་མར་རི་བོ་ཙམ་དང། འབྲོང་ཤ་རི་ལྟར་དཔུངས་ནས་མི་རེའི་དགོས་སྐལ་གྱིས་ཀྱང་ཚིམ་པ་ཐོབ་པའི་བློ་འདས་གོང་ནས་རིན་པོ་ཆེས་བཀའ་དྲིན་དུ་མཛད།
དེ་ལོའི་དགུན་ཁྲིད་གྲོལ་མཚམས་ལབས་སྐོར་འདབ་སྐྱེས་བཞེངས་པའི་ནི་གུའི་བརྒྱུད་པའི་རབ་གནས་བྱས་ནས། དགུན་ཆོས་སྟེངས་སུ་ཆོས་སྡེ་ཆེན་པོའི་མཁན་ཆེན་པས་གཙོ་མཛད་དཔོན་སློབ་རྣམས་ལ་དབང་རྡོ་རྗེ་ཕྲེང་བ་ཅིག་དབུ་བཙུགས་པས།
འཇམ་རྡོར་དང་མི་བསྐྱོད་པའི་དབང་གཉིས་གྲོལ་རྗེས་བྱ་བ་འགའི་གཡེངས་བས་འཕྲོ་བཞག་ཆོས་མཚམས་བགྱིས། དབུས་ལ་ཆས་ནས་ལམ་དུ་ཞུགས་ཏེ་མར་ལམ་ལྷ་རྩེར་མཆོག་གི་རྡོ་རྗེ་སློབ་དཔོན་རབ་གསལ་ཟླ་བ་

སྤྱན་དྲངས་ནས། རྗེ་བཙུན་རས་ཆུང་པ་ནས་བརྒྱུད་པའི་དཔལ་ཕྱག་ན་རྡོ་རྗེ་གཏུམ་མོ་ཁྱུང་ཉེར་གཅིག་མའི་དབང་འཕན་ནེ། དཔལ་འབྱོར་བདག་རང་གསུམ་པོས་ཞུས་ནས་ས་རིམས་དཔྱད། སྣར་ཐང་ཚོང་འདུས་འབྲོང་རྩེ་སོགས་ལ་བརྒྱུད་ནས་རྒྱལ་རྩེར་ཕྱིན།
མཁན་རིན་པོ་ཆེའི་དྲུང་དང་མཇལ། རྡོ་རྗེ་རྣལ་འབྱོར་མའི་བྱིན་རླབས། མགོན་པོ་སྟག་ཞོན་གྱི་རྗེས་གནང་སོགས་བཀའ་སྩལ་བཞིན་ཕུལ། འཕན་ནེ་དཔལ་འབྱོར་གཉིས་ལ་ཆོས་རྗེ་ཞལ་ཕུ་བ་ནས་བརྒྱུད་པའི་མགོན་པོ་ལྷ་བརྒྱད་ཀྱི་རྗེས་གནང་དེ་བཀའ་འབྲེལ་དུ་ཞུར་བཅུག་དེར་དཔོན་ས་མངའ་རིས་རྒྱལ་མོས་ཆོས་འབྲེལ་མེད་པའི་དུས་ཉིད་ནས་ཕྱག་གི་བཀུར་བསྟི་འབུལ་བ་རྣམ་གཞག་རྒྱ་ཆེར་བསྩལ་ཞིང།
དཔོན་ས་བདེ་བ་ཅན་མས་མཁན་ཆེན་རིན་པོ་ཆེའི་ཞབས་དྲུང་དུ་ཕུལ་བའི་བཀའ་དབང་རྣམས་ལྷན་དུ་གསན། གནང་སྦྱིན་སོགས་ཡང་དག་མཛད། དེ་རྗེས་ཆོས་རྗེ་རིན་པོ་ཆེ་གསེར་གླིང་པ་སོགས་དང་དཔོན་དྲུང་གི་སྐུ་ངོ་རྣམས་ལ་དགོངས་བཞེད་ལྟར་བཀའ་ཆོས་མང་དུ་ཕུལ།
དེ་དུས་སྡེ་པ་རིན་པོ་ཆེ་གན་པ་རྫོང་ན་བཞུགས་པས་དེ་རེས་མ་མཇལ། དེ་མཚམས་སྤོས་ཁང་དུ་སྤོས་ཁང་མཁན་ཆེན་པས་འབོད་མི་གནང་བ་ལྟར་ཕྱིན།
སྤོས་ཁང་གི་ཚོགས་སུ་གྲུབ་རྒྱལ་མའི་ཚེ་དབང། མཁན་ཆེན་དྲུང། ཆོས་རྗེ་ཁའུ་བ། ཆོས་རྗེ་བྲག་བཀྲས་པ་རྣམས་ལ་བདེ་མཆོག་ནག་པོ་ཞབས་ལུགས་ཀྱི་དབང་སོགས་དགོངས་པ་ལྟར་བགྱིས།དེ་ནས་ཉ་མོའི་ལ་ལ་བྱས་ནུབ་ཆོས་ལུང་དུ་མཁན་ཆེན་རིན་པོ་ཆེ་དང་མཇལ།
བཀའ་ཆོས་ཕྲན་བུ་འབུལ་བ་དང་ངལ་བསོ་བསྟེན། འཕན་ནེ་ལ་རྣམ་སྲས་སེར་ཆེན་གྱི་རྗེས་གནང་ཞིག་བཀའ་འབྲེལ་དུ་གནང་བའི་གསོལ་བཏབ་བྱས།
དེར་ཀ་

པད་ཁྱད་འཕགས་སོགས་འབུལ་བའི་རྣམ་གཞག་ཐུགས་དད་མོས་ལས་འོངས་པའི་བཀའ་དྲིན་ཡང་དག་པ་བསྩལ་ནས། སླར་ཡང་ལམ་མྱུར་བར་དཔྱད་གོང་དཀར་ཆོས་སྡེར་རྒྱ་སྟོན་བྱང་ཆུབ་དབང་རྒྱལ་དང་མཇལ། རྒྱུན་ལྡན་གྱི་ཕྱག་མཇལ་རྟེན་ཁེབས་བཟང་བསྒྲིགས་དེ་ཕུལ་ནས་ཡར་རྒྱབ་ཏུ་སླེབ།
རིམ་གྱིས་བྲིས་སྐུ་རྣམས་ཀྱི་དབུ་བཙུགས། སྡེ་པ་ལྷོ་པ་ཡང་དཔལ་འབྱོར་རབ་བརྟན་དུ་ཡོད་རིང་ཕེབས། སྨོན་ལམ་གྲོལ་རྗེས་མཚལ་མིན་དུ་ཞག་བཅག་མལ་བཞུགས་ནས།
གོང་དཀར་གྱི་ཕོ་བྲང་ཆེན་པོར་དཔོན་ས་སྐྱོང་ཆོས་ཀྱི་རྒྱལ་མོའི་དྲུང་དུ་བཀའ་དབང་དགོངས་དབྱིངས་ལྟར་དུ་ཕུལ། ཆོས་སྡེར་རྒྱལ་སྟོན་བྱང་ཆུབ་དབང་རྒྱལ་བའི་དྲུང་དུ་དཔལ་མགོན་མ་ནིང་ནག་པོའི་སྲོག་དབང་བདག་ཅག་འཕན་དཔལ་འབྱོར་རྣམས་ཀྱིས་ལྷན་དུ་ཞུས།
དཔལ་མགོན་ཞལ་བཞི་པ་གདོང་གཉན་ཅན་དཀར་སེར་དམར་ལྗང་སྟེ་ལས་བཞི་མགོན་པོའི་རྗེས་གནང་རྣམས་ཞུས། བདག་གིས་ཀྱང་འགྲུབ་རྒྱལ་མའི་ཚེ་ཁྲིད་འབར་ར་བས་མཛད་པའི་ཁྲིད་ལུང་ཕུལ།
དེ་དུས་ནང་སོ་གཉན་པོ་གནས་པ་ལ་ཧོ་ཆལ་ཨུ་རྒྱན་ཟིའུ་མ། རྗེ་ཙོང་ཁ་བའི་ཕྱག་དྲིལ་རྭ་ལོག་རྩེ་ལྔ་ཁྱད་འཕགས་རྣམས་དང། དཔོན་ས་བདག་མོའི་བཀའ་ལུང་ཕྱག་དམ་ཞིབ་འཁོད་གནང་བས།
སྡེ་པ་རྣམ་རྒྱལ་རབ་བརྟན་པའི་ཕྱག་ནས་ཀུན་མཁྱེན་ཆེན་པོའི་སྐུ་འདྲ་ཕྱག་ན་མདས་བཟང་མ་ཏིའི་ཕྱག་བཟོ་སྡེ་པ་སྒར་པའི་ཕྱག་ནས་དཔོན་དྲུང་ཤག་པའི་ཕྱག་ཏུ་བརྒྱུད་པའི་གྲགས་ཅན་དེ་ཡང་གེགས་མེད་པར་ལག་ཏུ་སོན།དེ་ནས་ཆུ་ཤུལ།
བ་དེ། མཚར་པ་སྣ། ལྗོང་སོགས་སུ་བཅག་མལ་རེ་བྱས་ནས་བ་དེར་འབོད་མི་གནང་བ་ལྟར་གདུང་བརྒྱུད་རིན་པོ་ཆེའི་ཞབས་དྲུང་དུ་འབྱོར།
ཡབ་ཡུལ་ལྷན་དུ་རྡོ་

རྗེ་ཕུར་པའི་སྟོད་ལས་སྨད་ལས་སོགས་བཀའ་དབང་ཟབ་རྒྱས་མང་དུ་ཕུལ་རྗེས། ལྷ་སར་ཇོ་མཇལ་བྱས་ནས་གཞིས་ཀ་བྲག་དཀར་དང་སྤྱང་ལུང་བརྒྱུད་ནས་སྟག་ལུང་དུ་ཕྱིན། ཚོགས་པ་རྣམས་ལ་རྒྱུད་སྡེ་ལྔའི་དཀྱིལ་འཁོར་ཆེན་པོར་དབང་ཡང་ཡང་དང།
ཞབས་དྲུང་སྐུ་འབྲིང་པའི་ཕྱག་ཕྱིར་སྡེ་པ་ལྷོ་པའི་དྲུང་བཀྲ་ཤིས་པ་སོགས་ལ་བསྙེན་རྫོགས། ཆོས་རྗེ་ཀུན་དགའ་བཀྲ་ཤིས་པའི་དྲུང་གི་དགེ་ཚུལ་མཛད་ནས་སླར་ལོག། མཁར་རྩེ་ལ་བྱས།
ཡར་རྒྱབ་ཏུ་བྲིས་སྐུའི་ཞབས་དྲིལ་གྱི་གོང་ལག་ཏུ་གོས་གསེར་མའི་བེར་ཐུལ་ལུ་ཧཾ་ཅིག་དང། མཚལ་ཁ་རི་མོ་ཅན་སོགས་ཀྱིས་ཞབས་ཐེགས་པར་བྱས། ཞལ་ཁེབས་སོགས་དཔུས་གཙང་དང་རབ་གནས་ལེགས་པར་བསྒྲུབས་སྐབས།
སྡེ་པ་འཕྱོང་རྒྱས་པ་དང་རྣམ་སྲས་གླིང་པ་སོགས་ལའང་རྒྱལ་ཆེན་གླིང་ཉིད་དུ་བཀའ་ཆོས་འབྲེལ་པ་དགོངས་བཞེད་ལྟར་བྱས། འདི་སྐབས་སྡེ་པ་རིན་པོ་ཆེས་མཚམས་སྦྱོར་བཀའ་དྲིན་བསྐྱངས་ནས་དཔོན་ས་གོང་མ་ཆེན་པོའི་ཞབས་དྲུང་དུ་ཇོ་ནང་གི་བསྲུང་ཡིག་གི་འཇགས་ཡིག་ཁྱད་པར་ཅན་གྱི་བཀའ་དྲིན་ཞུ་བའི་ཞུ་ཡིག་རི་དྭགས་ཀྼཥྞ་སྭ་རའི་པགས་པ་སྡེར་བཞི་དང་རྭ་མ་ཉམས་པའི་གདན་བཞུགས་འབུལ་མི་བརྫངས་པས།
རེ་བ་ཇི་ལྟ་བའི་བཀའ་བསྩལ་ཡང་དག་ཐུགས་རྗེས་བཟུང་ཞིང། རྒྱ་སྟོན་རིན་པོ་ཆེ་ཞི་བར་གཤེགས་པའི་ཐུགས་དམ་ཡུན་རིངས་མ་གྲོལ་བར་ཞབས་འབྲིང་པ་གཉུག་མར་གནས་པ་རྣམས་བློ་རྩེར་བའི་གྲོས་འདི་ལ་བྱུང་བས།
སུ་ཁ་སི་སོགས་མཚམས་མ་བཞིས་ཞུ་བ་གླུས་བསྐུལ་བའི་སྙན་ངག་ཡི་གེར་བཀོད་པ་ཕུལ་བས་ཐུགས་དམ་ལས་བཞེངས་ཤིང་བླ་མ་རིན་པོ་ཆེ་ཆོས་དབྱིངས་སུ་གཤེགས་འཕྲལ་ཐུགས་དམ་འདོགས་སུ་རྡོ་རྗེ་ཕུར་པའི་བྲིས་སྐུ་

གཅིག་དང་བཅས་པའི་ཡི་གེར་བསྐུར་བྱུང་སྐབས། ཇ་སིག་བཟང་པ། གསེར་ཐིག་པོ་སྲང་ལོངས་ཅིག་རྣམས་ཕྲ་ལ། སླར་གདུང་རྟེན་བཞེངས་སྐབས་འཕྲལ་བྱུང་གི་གསེར་ཐམས་ཅད་མ་ཟེགས་པར་རེ་རེ་ནས་ཕུལ་བས་ཀུན་སྡོམས་མགུར་མོ་ཉེར་གཅིག་ཙམ་བྱུང་ཟེར།
དེར་ཡར་རྒྱབ་ནས་མཚལ་མིན་དུ་འོངས། ཚོགས་ཆོས་སུ་ཇོ་ནང་ལྟར་གྱི་སྦྱོར་དྲུག་གནད་འདོམས་ངོ་སྤྲོད་འཐེམས་པར་བྱས། ཀུན་མཁྱེན་གྱི་བསྟོད་པ་ཚོགས་སུ་བཙུགས།དེ་ནས་གོང་དཀར་ཞབས་དྲུང་ཚོར་ཡོངས་ནས་བཀའ་ལུང་བཞིན་གོང་མ་འགྲོ་བའི་མགོན་པོ་རིན་པོ་ཆེའི་སྐུ་གདུང་གི་རབ་གནས་ལ་བསྡོད་གསུང་བའི་དགོངས་པ་བགྲུབས་ནས་དགུན་ངོ་བདེ་ཆེན་ཆོས་འཁོར་དུ་མཚམས་བཅད་བྱ་ཤིན་ཏུ་དམ་པ་བྱས་པས་ཁ་ཏོན་དགེ་སྦྱོར་འཕེལ་བ་བྱུང་ཞིང།
འཕན་ནེ་ས་སྐྱོ་བར་སྣང་བས་ཡར་གཙང་ཕྱོགས་ལ་བརྫངས་ཤིང། ཡར་ལམ་རྒྱལ་ཆེན་རྣམ་སྲས་ཀྱི་གྲུབ་ཐོབ་ཆོས་ལུང་མཁན་ཆེན་ནམ་མཁའ་ལྷུན་གྲུབ་པའི་དྲུང་དུ་རྣམ་སྲས་ཀྱི་རྗེས་གནང་ཆེད་ཀྱིས་ཞུ་བའི་ཁས་བཀོད་དང་ཇ་སིག་གི་ཞུ་ཡིག་རྟེན་དང་བཅས་པ་ཕུལ།
དེར་མཚམས་རིང་ལ་སྣེ་གདོང་ནས་ཆེ་ས་གོང་མ་ཆེན་པོའི་བཀའ་ཤོག་ཡང་ཡང་གསེར་སྲང་རེའི་གནང་སྦྱིན་དང་བཅས་ནས་རབ་གནས་གདུང་བརྒྱུད་རིན་པོ་ཆེ་ན་རིམས་གྱིས་ཐུགས་དམ་རྒྱུན་བཞེས་ཡིན་དུས་བདེ་མཆོག་མཻ་ཏྲི་བཅུ་གསུམ་མ་ལ་བརྟེན་པ་དང།
རབ་གནས་རང་གི་ཕྱག་བཞེས་ཀྱང་རྗེ་ཕག་མོ་གྲུ་པའི་བཀའ་འབུམ་ནང་གི་དཔེ་མཛོད་མ་ལྟར་ལས་ས་སྐྱ་པ་སོགས་ཀྱི་བསྲེ་སླད་མེད་པ་རང་གི་དབུས་གཙང་དགོས་གསུང་བའི་བཀའ་ཕེབས་ལྟར་དུ།
འགྲོ་མགོན་རིན་པོ་ཆེ་དཔལ་ཕག་མོ་གྲུབ་vc: གྲུཔ་ཉིད་ཀྱི་དཔེ་མཛོད་མ་ཇི་ལྟའི་ཕྱག་བཞེས་མ་

འཆུགས་པའི་རབ་གནས་བར་ཆད་མེད་པར་མཐར་ཕྱིན་ཞིང། དཔོན་ས་གདུང་བརྒྱུད་རིན་པོ་ཆེའི་དྲུང་དུ་ཡང་མཇལ་ཀ་འཕྲོད་སྦྱོར་ཡུམ་རིན་མོ་ཆེས་དོ་དམ་གནང་ནས་ལེགས་སྦྱོར་ཆེ་བ་བྱུང་རྗེས། རབ་གནས་གྲོལ་མཚམས་དྲང་སྲོང་སྲིན་པོ་རིའི་བདེ་མཆོག་མཇལ་བ་དང་རེ་སྨོན་གྱི་སྨོན་ལམ་འདེབས་པ་ལ་རྐང་བཙུགས་སྙན་དར་དར་གོས་དབུས་གཙང་གི་ཁ་ཡིག་འབྱར་བ་བཅུ་གཅིག་ཙམ་ཕུལ།
བདེ་ཆེན་ཆོས་འཁོར་དུ་བསྡོད་རིན་མན་དུ་རྗེ་དྲུང་ཀརྨ་པའི་བོད་vc:
འབོདམི་ལན་མང་དུ་བྱུང་ཡང་མ་ཕྱིན། དཔོན་ས་གོང་མས་གནང་བའི་གསེར་རྣམས་ཕུལ་བའི་ལན་གདན་དམར་གནང་བ་འབྲལ་མེད་བྱས།དེ་ནས་ཡར་རྒྱབ་ཏུ་ཡུམ་མ་ལས་ལྷག་པའི་བཀའ་དྲིན་ཅན་མའི་སྐུ་ཁམས་དུབ་པའི་དབུ་སྔས་སུ་ཟླ་བ་གཅིག་ཙམ་བསྡད་ཕྱག་ན་རྡོ་རྗེའི་རྗེས་གནང་བརྒྱ་ཚར་ཙམ་བགྱིས།
དེར་སྐུ་ཁམས་ཀྱང་ཅུང་ཟད་བདེ་མལ་སྔོན་པ་ཙམ་བྱུང་རྗེས་སྟག་ལུང་དུ་རིན་པོ་ཆེའི་དྲུང་ཁམས་ཕྱོགས་ལ་མི་ཕེབས་པའི་ཞུ་འབུལ་ལ་ཕྱིན་པས།
དཔོན་པོ་དགུར་གྱི་ཤིང་མགོ་ལ་ཕེབས་ནས་འབྲོག་ཕྱོགས་སུ་འགྲོ་ཕན་མཐའ་ཡས་པའི་དབང་གིས་དབྱར་རིང་མ་ཕེབས་པར་དགུག་བསྡོད་གཅིག་པོ་ལ།
ཐོག་མར་སྐྱོར་མོ་ལུང་དུ་ཡབ་ཡུམ་དྲུང་དུ་ནི་གུ་ཕྱག་ཆེན་སོགས་ཁྲིད་ཆོས། ཚེ་དབང་བརྒྱ་ཚར་སོགས་དབང་བཀའ་བགྲང་ཡས་འབུལ་བ་ལ་བསྡད། དེ་སྐབས་འཇམ་དབྱངས་མེ་ཏོག་གཅིག་ཞག་བཅོ་ལྔ་ཙམ་གྱི་རིང་རྒས་པ་མེད་པར་བསམ་པོ་ལེ་གནས་པ་བྱུང་བ་དེ་ཕྱིས་གདུང་བརྒྱུད་འཕེལ་བ་ཐོབ་པའི་དགེ་མཚན་དུ་སྣང།དེ་ནས་སྡེ་པ་ལྷོ་པའི་དྲུང་གྲག་མིག་རྩེར་སྐྱོར་མོ་ལུང་ནས་སྐུ་ཆས་ཀྱི་རྩེ་སྐྱོངས་བཀའ་དྲིན་བསྐྱངས་ནས།
བདག་གིས་སྤྱང་ལུང་གི་བླ་མའི་སྐུ་གདུང་

དྲུང་དུ་རྡུལ་ཚོན་གྱི་དཀྱིལ་འཁོར་བཞེངས་པའི་ཀྱཻ་རྡོ་རྗེའི་བདག་འཇུག་གི་དམ་ཚིག་གསོ་བ་དང། ལྷག་པར་ཉིན་རེ་བཞིན་མཆོད་པ་གསར་པ་བརྗེ་བ་དང་སྒོ་བསྟུན་རྒྱ་སྲས་གཞོན་ནུའི་སྐུ་བསྟོད་ཤོ་ལོ་ཀ་བདུན་མ་དེ་བརྒྱ་ཚར་རེའི་རིང་སྐོར་བ་འབའ་ཞིག་བྱས་གསོལ་བ་སྙིང་ནས་བཏབ་ཅིང་ཟླ་ཕྱེད་ཙམ་བློ་ཕབ་ནས་བསྡད།
དེ་རྗེས་ཀྱང་སྟག་ལུང་རིན་པོ་ཆེའི་ཕེབས་དགུག་རང་ལ་ཕྱིན་ཚོགས་པ་རྣམ་པ་ལ་དབང་ཆར་དཔྱད་པའི་དུས་འཁོར་གྱི་བྱིས་འཇུག་མངོན་རྟོགས་སྦྲེལ་མ་ཉིན་རེ་བཞིན་དང།
རིན་པོ་ཆེ་སྐུ་མཆེད་གཉིས་པོས་གཙོ་མཛད་ལ་གྲུབ་ཐོབ་བརྒྱད་ཅུའི་རྗེས་གནང། སྦྱོར་དྲུག་གི་ལུང་ཁྲིད་ཙམ་ཕུལ། དོར་ལྷོ་པ་བདག་པོའི་དྲུང་ས་སྐྱོ་བའི་ཐུགས་མ་ཟུག་པར་ངེད་ལ་རྒྱང་རྩེའི་ས་སྣེ་བར་འཇིགས་སེལ་ལ་ཡོང་དགོས་གསུང་ནས།
སྟག་ལུང་པ་རྣམ་པས་མི་གཏོང་བཞིན་དུ་ཡོང་བའི་ཐེ་བཅུག་ནས་ཕྱིན་སྣ་དཀར་རྩེའི་བར་སྐྱེལ་མ་བྱས།
དེ་དུས་རྗེ་བཙུན་མ་སྙན་གྲགས་བཟང་མོའི་དབུ་ཐོད་དང་མཇལ་བས་བདག་གི་ལག་ཏུ་བཟུང་ནས་དུམ་ཙམ་བསྡད་པས་ནང་ནས་བདུད་རྩི་རང་བརྡོལ་བརྫུན་མེད་དུ་ཁྲལ་ལ་ལ་བྱུང་བས་དེར་འདུས་ཀུན་ཡ་མཚན་ཆེ་བའི་དད་མོས་ལ་བཀོད།དེ་ནས་སླར་ལོག་ཡོངས་པས་འབྲས་སྤུངས་པས།
རིན་པོ་ཆེ་འབྲི་ཁུང་པའི་སྒར་པ་བཅོམ་པའི་དུས་ཟིངས་པས་ལམ་བཀག་ནས་གོང་དཀར་དུ་འཁྱོགས། དཔོན་ས་རིན་པོ་ཆེའི་དྲུང་དུ་སངས་རྒྱས་ཀྱི་སྐྱེས་རབས་བརྒྱ་རྩའི་ལུང་དང།
སྒྲོལ་མ་ཉེར་གཅིག་གི་རྗེས་གནང་ཕུལ། སྡེ་པ་སྲང་མགོ་བའི་དྲུང་དང་དཔོན་ས་དཔོན་དྲུང་ལ་རེ་མོས་སུ་ཚེ་དབང་གྲངས་བཏབ་ཕུལ། དེར་དཔོན་ས་རིན་མོ་ཆེའི་དྲུང་གིས་ཐུགས་དམ་དངུལ་གྱི་མཆོད་རྟེན་དང་སྒྲོལ་

དཀར་གྱི་དངུལ་སྐུའི་རབ་གནས་བགྱིས། དེ་སྐབས་ཀྱི་སྣང་སྦྱིན་ཇ་སིག། གོས་ཕྱི་ནང། དངུལ་ཕོར། སྤོས་ཆག་སོགས་བྱུང་བ་རྔོག་པ་གདུང་བརྒྱུད་པའི་ཕྱག་ཏུ་ཐེངས་པ་བྱས།དེ་ནས་ཆུ་བོ་རིའི་ཤན་ལམ་བགྱིས་ནས་སླད་ནས་ཀྱང་སྐྱོར་མོ་ལུང་དུ་ཕྱིན།
ཡབ་ཡུམ་དགོངས་པར་ཡོད་པའི་བཀའ་དབང་འགའ་རིམ་ཅན་དུ་ཕུལ་ཞིང། དེའི་དུས་ནུབ་ཅིག་མ་གཅིག་གི་ནམ་མཁའ་སྒོ་འབྱེད་ཀྱི་བྱིན་རླབས་ཤིག་ཡབ་ཡུམ་ལྷན་ཅིག་ཕུལ་བས།
དཔོན་སའི་དྲུང་ཡེ་ཤེས་བབས་པའི་སྐུ་ཉམས་ཆེན་པོའི་འགྱུར་བ་སྣང་ཅིང་དབྱིངས་རིག་ཇི་ལྟ་བའི་དགོངས་དོན་འགྲུབ་པས་བར་ཆད་ཀྱི་མཚན་མ་རང་སར་གྲོལ་ནས་གདུང་བརྒྱུད་ལྷུམས་སུ་ཞུགས་པ་སོགས་བཀྲ་ཤིས་ཀྱི་སྒོ་ཕྱེ་བའི་ལེགས་བྱས་འབད་རྩོལ་གྱིས་བསྲུང་བ་སོགས་ཀྱི་བྱེད་པ་ལ་མ་ལྟོས་པར་བྱུང་ཞིང།
སྤྱིར་སྔོན་གྱི་དུས་བདག་གི་བླ་མ་རྗེ་བཙུན་རིན་པོ་ཆེ་སྦས་པའི་སངས་རྒྱས་བཟང་པོ་བ་བཞུགས་ཐོག་ཙམ་དུ་གནང་ཞིང།
དེར་ནུབ་གཅིག་གི་ཞག་ས་དང། རྗེ་བཙུན་མའི་དྲུང་དུ་བསྙུང་གནས་ཀྱི་གུག་པ་ཅིག་མཛད་ནས་གཙང་ཕྱོགས་ལ་ཕེབས་པས། གསེར་མདོག་ཅན་ཚོར་པཎ་ཆེན་དང་མཇལ་ནས་ཞལ་འཕྲོས་ལ་རྒྱུ་མཚན་ཕུལ་པས།
པཎ་ཆེན་རིན་པོ་ཆེའི་གསུང་གིས་དེ་རྟེན་འབྲེལ་ལྷག་པར་མ་ཡག་དེར་ཚོགས་འཁོར་ཅིག་དགོས་རྒྱུ་ཡིན་པ་ལ་ལོངས་སྤྱོད་ཀྱི་གངས་སྟོང་སོགས་ཀྱི་རྟེན་འབྲེལ་ཡོད། ད་ཁྱེད་རང་མི་སླེབ་ན་ཡང་ཉེ་འབྲེལ་ལམ་སློབ་མ་འདྲ་བས་རྗེ་བཙུན་མའི་དྲུང་དུ་ཚོགས་འཁོར་ཅིག་ཕུལ་ན་ལེགས་གསུང་བ་རྣ་བར་ཡོད་པས་སྔ་ཕྱིར་སྐྱོར་མོ་ལུང་དུ་བསྡོད་རིང་སྔས་མགོར་འབྲལ་མེད་བྱས་ནས་ཚོགས་བརྒྱ་ཙམ་དང་རྗེས་འབྲེལ་དུ་ཡང་ཡང་མགོར་བླངས་པའི་སྨོན་ལམ་སེམས་ཚིམས་

ངེས་ཤུགས་བསྐྱེད་ནས་བཏབ་ཅིང། སླར་རྗེ་བཙུན་མ་ཉིད་ཀྱི་ཕོ་བྲང་རེ་གཅིག་གི་དགོན་པར་ནུབ་མོ་གཅིག་ཕྱེད་དུ་ཉལ་བའི་སྔས་མགོར་སྤྱན་དྲངས་ནས་དེ་ནུབ་རི་བོ་དགེ་ལྡན་པའི་གནས་ཡིན་པས་ཚོགས་འཁོར་སོགས་ལ་དགག་དགོས་ཆེ་བར་སྣང་ཡང་དངོས་གྲུབ་ཀྱི་གནས་ལ་རེ་བའི་དུང་བ་ཆེས་ཆེ་བའི་དབང་ལས་འཇིགས་མེད་ཀྱི་སྤོབས་པ་བསྐྱེད་དེ་རྗེ་བཙུན་མ་ལ་དར་ཁ་མདོག་ལྔའི་སྙན་དར།
གསེར་ཞོ་གང་གི་དཀར་མེ།
ལྷག་པར་ཐོད་པ་ཆང་གིས་བཀང་པ་ཅིག་ཕུལ། རང་གིས་ཀྱང་དཔའ་མ་ཞུམ་པར་ཚོགས་ཀྱི་ཟས་ལ་ཚིམ་པར་ལོངས་སྤྱད་ཅིང། ཨོཾ་གསུམ་མ་བརྒྱ་རྩ་བརྒྱད་ཀྱི་ཞལ་སྐྱིན་བླངས་ནས་ཉལ་རྨི་ལམ་གྱི་འཆར་སྒོ་ནི་ཅི་ཡང་མ་བྱུང་ངོ༎སྔ་རྟིང་དུ་རྗེ་བཙུན་མ་ལ་གསེར་ཆབ་དང་ན་བཟའ་ཡིད་ཆེས་པ་ཡང་ནས་ཡང་དུ་ཕུལ་བས་བློ་བདེ་ཆེན་པོའི་ཚིམ་པ་ཡང་ཐོབ།དེ་ནས་སྒ་ལ་ལ་བྱས་ནས་འཕན་ཡུལ་གྱི་ཤར་འབུམ་པ་མཇལ་ཏེ་སྟག་ལུང་དུ་ཕྱིན་པས་རིན་པོ་ཆེའི་དྲུང་བྱང་ཕྱོགས་ནས་ཕེབས་པ་དང་སྣ་ཐུག་ཙམ་བྱུང།
དེར་གང་ལེགས་ཀྱི་ཞུ་བ་སྙན་དུ་བཏབ་ནས་སྐྱར་ལོག་བྱས། སྐྱོར་མོ་ལུང་ཞབས་དྲུང་དུ་ཡང་ངལ་གསོ་ཙམ་ལས་སྐྱིད་ཆགས་མ་བྱས་པར་ལམ་བསྲངས་གོང་དཀར་ཞབས་དྲུང་ཚོར་ཡང་མ་མཇལ་བར་གན་པ་ལ་ལ་བྱས་ངུར་སྨྲིག་མི་སྒྲོལ་མ་ལ་སྔར་རྒྱུན་གྱི་སྨོན་ལམ་ཞུ་བ་སོགས་དང་ཕྱག་མཇལ་སྙན་དར་སྒྲོན་པ་རྣམས་བྱས་རྗེས།
གཡུང་ལ་བྱས་རྒྱལ་རྩེ་ལ་ཕྱིན་སྡེ་པ་ཡབ་ཡུམ་སྲས་བཅས་ལ་བཀའ་དབང་མང་དུ་ཕུལ།
གཟིམ་གཤེགས་གཙོར་ཡང་དེ་མཐུན་ཚེ་དབང་བརྒྱ་རྩ་སོགས་དང། ལྷག་པར་དཔལ་འཁོར་ལོ་བདེ་ཆེན་བླ་བྲང་དཀར་པོར་མཁན་རིན་པོ་ཆེའི་ཞལ་སྔ་ནས་ཀྱི་ཐུགས་དམ་གསར་བཞེངས་

རྣམས་ལ་རབ་གནས་ཟབ་རྒྱས་དང། ལམ་དུས་བསོ་ཆོག་སྒྲོལ་མ་རྣམ་པར་རྒྱལ་མའི་ཚེ་སྒྲུབ་ལན་གསུམ་བཏུད་མར་ཕུལ་ནས་ལམ་ཤར། བསམ་གྲུབ་རྩེ་ནས་རྒྱལ་རྩེའི་འབུལ་བ་རྣམས་གསེར་མདོག་ཅན་དུ་དགུ་ཆོས་ཀྱི་ཐུག་ཚུལ་ལ་ཕུལ་ནས།
གང་ལ་ཡང་མ་འགྲིམ་པར་རི་ཁྲོད་ཆེན་པོར་ཟླ་བ་བཅུ་པའི་ཚེས་བཅུ་ལ་སླེབ། དེར་རིམ་ཅན་དུ་ཆོས་རྒྱལ་ཡབ་སྲས་རྣམས་ཀྱང་ཕེབས་ནས་གཞི་བྱེས་ཞལ་རྒྱས་པའི་བཀྲ་ཤིས་ཞལ་དྲོ་ཐུགས་དགྱེས་པའི་ངང་ཁོ་ནས་འདའ་བ་བྱུང།
དེར་ལོ་དུས་ཀྱི་དུན་ཁྲིད་ཀྱང་བཙུགས། ཆོས་རྗེ་ནུབ་དགོན་པ་བྱམས་པ་ཆོས་ཀྱི་རྒྱལ་མཚན་པ་དཔོན་སློབ་ཕྱོགས་ནས་བྱོན་པ་རྣམས་ལ་ཤང་ཆོས་རྒྱས་པ་རང་གི་ཐུགས་བཞེད་བསྒྲུབས་ཏེ།
སྔ་གོང་དུ་སྦྱོར་དྲུག་གི་ཚོགས་ཆོས་བཙུན་མ་བླུན་མོ་སྒྲུབ་པ་མོར་མིང་བཞག་དེ་ཀུན་གྱིས་ཚིག་གི་ཟུར་ཙམ་ལ་ཡང་གོ་རྟོགས་ཏིལ་འབྲུ་གཅིག་མི་སྣང་ཡང། རིགས་ལྡན་ཆོས་ཀྱི་རྒྱལ་པོ་ཆེན་པོ་ཉིད་ཆོས་ཡུན་རིང་ཐུང་ཅི་བྱུང་ལ་ལོག་ནས་སྙན་གཏོད་པ་གནང་བའི་ཐུགས་ཀྱི་རེ་བ་རྫོགས་ཕྱིར་དུ་རྒྱུད་འབྲེལ་དཔང་བཞག་གི་བླ་མ་བརྒྱུད་པའི་བྱུང་ཚུལ་སྔོན་འགྲོའི་སྤྱི་བཤད་དང།
ཁྱད་པར་གྱི་ཁྲིད་ཚུལ་རྣམས་རྒྱས་པའི་སྒོ་ནས་ལེགས་པར་གྲུབ་རྗེས།
མཆོག་དབང་ལ་ལྷོ་བྱང་གི་སྐུ་ངོ་ལྔ་གདན་འཛོམ་གྱི་གཙོ་མཛད་མི་སྟོང་ཕྲག་གསུམ་དང་བརྒྱད་བརྒྱ་ཙམ་ལ་གོང་མའི་དབང་བཞི་ཆོ་ག་ཇི་ལྟ་བའི་སྤོད་ཆོག་བགྱིས་ནས།
སྡེ་པ་ལྷོ་པས་གཙོ་མཛད་རྣམས་དངོས་གཞི་དམ་པོའི་བཅད་བྱའི་སྐུ་མཚམས་ལ་བཞུགས་ཤིང། ནུབ་དགོན་པ་དཔོན་སློབ་པས་གཙོ་མཛད་ཕྱོགས་ཀྱི་རྟོགས་ལྡན་ཕོ་མོ་གསང་སྔགས་རྙིང་མ་བ་དང་རི་བོ་དགེ་ལྡན་པ་ཡང་འགའ་རེ་འདུས་པ་ལ་ཤངས་ཆོས་བཤད་པ་རྒྱས་ཤིང་

དམིགས་པ་འགྲིལ་བ་དང་དབང་བྱིན་རླབས་ལ་ཡང་ལྷག་ཆད་མེད་པའི་འཇུར་བ་རང་བྱིན་གྱི་མཚམས་རིང་ཚུལ་ལ་མ་ཆད་པར་བྱས། དེར་སྒྲུབ་པ་མོ་རྣམས་དང་ལྷག་པར་ཁྲིད་གསར་པའི་སྐྱེས་ཕོ་མོ་རྣམ་པའི་སྒོམ་སྲན་བྱེད་ཅིང་ལྟ་སྟངས་སོགས་ལ་ཆོས་རྒྱལ་ཆེན་པོའི་དྲུང་ཐུགས་ལྡན་པར་དགྱེས་པའི་གཟེངས་བསྟོད་ཡང་ཡང་དང།
དེང་སང་གངས་ཅན་གྱི་ཁྲོད་ན་སྒོམ་ཤ་མ་ཁ་ཡོད་ལག་ཡོད་དངོས་མཐོང་འདི་ལས་ལྷག་པ་མེད་ངེས་ཤེས་གསུང་བའི་ཐག་ཆོད་ཀྱང་གནང།
དེར་སྒོམ་འདེབས་ཐེབས་གསུམ་དང་ཉམས་ལྟ་གསུམ་གྱི་བསྲང་ནས་བསྟོན་ཏེ་སླར་ངོ་སྤྲོད་ཀྱི་ལམ་དུ་འདྲེན་པའི་ཚེ་ཡང། རང་ཞལ་ལྟ་བ་རང་བཞིན་རྒྱལ་བའི་རིགས་དེ་ཡིས།
སེམས་ཀྱི་ཞལ་མཐོང་སྙིང་པོར་བརྒྱུད་ལ་ཁྱེར་པའི་དུས། འདྲིས་ཤིང་བསྒོམ་པས་དཀའ་ཐུབ་སྐྱ་བར་ཆུད་པའི་དུས། ཡུལ་དེ་སྔོན་དུ་གྱུར་བས་མཁྱེན་པའི་ཡེ་ཤེས་ཐོབ། ཅེས་པའི་གནད་གཟུང་སྟེ་ངོ་སྤྲོད་མཐིལ་ཕྱིན་དུ་བཏབ་པས།
ཆོས་ཀྱི་རྒྱལ་པོ་ཆེན་པོ་པ་དེ་ཉིད་ཀྱི་སྔ་གོང་པཎ་ཆེན་ནམ་མཁའ་དཔལ་བཟང་ལས་ཟབ་ལམ་རྡོ་རྗེའི་རྣལ་འབྱོར་ཉམས་ཁྲིད་དུ་བཞེས་པ་དང། རྒྱུད་པ་ནས་བརྒྱུད་པའི་བཀའ་བབས་པའི་མཆོག་གི་དང་པོའི་སངས་རྒྱས་དུས་ཀྱི་འཁོར་མོའི་ཆོས་སྐད་གྲུབ་མཐའ་མ་ལུས་པ་ཐུགས་སུ་ཆུད་པའི་དབང་ལས།
དུས་འཁོར་རིག་གནས་ཀྱིས་རྒྱན་པའི་སྨྲ་བ་པོ་མ་ལུས་པའི་སྦྱིན་པའི་ཞིང་ས་གཤིན་པ་ཉིད་དུ་སྣང་ཞིང།
དེ་སྐབས་བདག་ཅག་ལ་ཡང་རང་རེས་རི་ཁྲོད་ཆེན་པོའི་གདན་ས་འདི་ལ་ཞབས་དྲུང་ཉིད་ནན་ལྟར་དུ་གསོལ་བ་བཏབ་པ་ལ་མདོ་དོན་བྱུང་ཞིང། ངེས་དོན་གྱིས་བསྟན་པའི་བསྲོག་རྩ་འཐུད་པ་ལྟ་བུའི་བཀའ་དྲིན་ཟླ་མེད་དུ་བསྐྱངས་ཅེས་ལན་གཅིག་ལན་གཉིས་མིན་པར་

གསུང་གི་སེམས་ལ་སྤྲོ་བ་བསྐྱེད་པར་མཛད་ཅིང། ཐུགས་བྲེལ་ཆེ་བཞག་ཆུང་བཞག་ནས་རི་ཁྲོད་ཀྱི་དབེན་གནས་པ་རྡོ་རི་བྲག་བརྩུབ་པ་ཉི་མ་ཙམ་ཡང་དུས་སུ་མི་འཆར་བ་དང་བསྐྱོད་སྔ་བའི་མ་འཇེན་པ་དེ་ལ་ཐུགས་སུན་མི་གནང་བར་བཞུགས་པར་མཛད།
དེར་ཁྲིད་གྲོལ་དང་བསྟུན་ནས་ཆོས་ཀྱི་རྒྱལ་པོ་ཆེན་པོ་ལྷ་རྩེ་འཕྲུལ་གྱི་ཕོ་བྲང་ག་ལ་བར་གཤེགས། སྤྱིར་ངེད་རང་རིམ་གྲོ་སོགས་ཀྱི་སྤྲོས་པ་ཡེ་མི་འདོད་ཀྱང་རང་རེའི་རྟ་མགྲིན་ཞུས་པའི་བླ་མ་བྱམས་པ་དཀོན་མཆོག་དཔལ་བཟང་པའི་ཞལ་སློབ་དམ་ཚིག་ཅན་ཡིན་པའི་མོས་ཞེན་གྱིས་ཆོས་རྗེ་ནུབ་དགོན་པ་དཔོན་སློབ་རྣམ་པས།
ཀུན་མཁྱེན་དུས་གསུམ་སངས་རྒྱས་ཀྱི་ཡང་ལྷག་པའི་ལྷར་མཛད་སྣང་བ་ཀུན་མཁྱེན་གྱི་ཐུགས་དམ་བྲིས་སྐུའི་རྟ་མགྲིན་མདུན་དུ་ཁོང་དཔོན་སློབ་རྣམ་པས་ཡང་གསང་ཁྲོས་པའི་གཏོར་བཟློག་ཅིག་བྱེད་དུ་བཅུག་ནས་འབུལ་བ་སོགས་ཀྱང་གཟབ་པར་བྱས།
དེ་མཐུན་ཆོས་མཛད་ཀུན་དགའ་ལེགས་གྲུབ་པས་དབུ་སྐྲ་བཅད་ནས་དགེ་བསྙེན་གྱི་བསླབ་པ་ནོས་པའི་རབ་སྟོན་རྒྱ་ཆེ་སྤངས་མཐོ་བ་རང་གོང་ནས་རིན་པོ་ཆེའི་བཀའ་དྲིན་དུ་མཛད།
དེར་དགུན་ཁྲིད་གྲོལ་རྗེས་མདོག་ལོར་དགེ་སྦྱོར་ཁ་ཏོན་དམར་ཙམ་ཡོང་ལ་རེའི་འདུན་པས་ཕྱིན་པ་ལ་སྨོན་འགྲོར་སླེབ་སྐབས།
བཟང་ལྡན་ཆོས་སྡེ་ཆེན་པོ་ནས་སློབ་དཔོན་རྣམ་པས་གསུང་ངག་ཅིག་འཆད་པ་ལ་ཡོང་དགོས་པའི་ཡི་གེ་སླེབ་བྱུང་པས།
གོང་ནས་ཀྱི་བཀའ་ཞལ་ལ་ད་རེས་སྐུ་མཚམས་ཀྱི་བར་ཆད་ཡིན་ངེས་ཤིང་ཕུགས་སྐུ་ཚེའི་བར་ཆད་དུ་ཡང་འགྱུར་སྲིད་པས་ད་ལན་མདོག་ལོའི་གཟིམ་ཕུག་གསར་བཟོས་རང་དུ་སྐུ་མཚམས་བཅད་བྱ་དམ་པ་གནང་བ་ལེགས་པའི་བཀའ་ནན་ཆེས་ཆེ་བ་རང་བྱོན་པ་གནང་བ་ལ།
སྔར་

བདག་ཅག་སྐྱེ་ཡུལ་གྱི་སྟབས་ངོར་པའི་ལམ་འབྲས་ལ་སྦྱངས་པ་ཡིན། ཕ་ཡུལ་དུ་ལོ་རེ་བཞིན་ཚར་རེ་བཤད་དབུས་གཙང་དུ་ངོར་ལུགས་མ་ཆེར་གྱི་འགྲོ་ཕན་ཡང་མ་བྱུང། ད་རེས་བཟང་ལྡན་པ་རྣམས་ཆོས་རྗེ་རིན་པོ་ཆེ་སངས་རྒྱས་རིན་ཆེན་པའི་རྒྱུད་འཛིན་ཤ་སྟག་ཡིན་དུས་ལམ་འབྲས་ཚར་གཅིག་འཆད་པ་ལ་འགྲོ་བ་ཡིན་བྱས་ནས་སླེབ་ཉིན་ནས་ཆོས་ཀྱི་དབུ་བཙུགས་པས།
བྱང་ཕྱོགས་ཀྱི་བླ་མ་སློབ་དཔོན། གཞན་དོན་གྱི་ཁུར་ཡོད་ཡོངས་འདུས་ནས་ཆོས་རྗེ་རྩེ་བས་གཙོ་མཛད་དགེ་བཤེས་སྦྱངས་པ་སྔོན་སོང་རང་ད་ལྟ་བླ་མ་སློབ་དཔོན་གྱི་མིང་བཞག་ཉི་ཤུ་རྩ་བདུན་ཙམ་གྱི་དབུ་མཛད་སྣང་གསུམ་ལ་ཚོགས་པ་ལྷག་པར་ཆེ་ཞིང།
སྔགས་ལམ་མན་ཚོགས་པ་བཞི་བརྒྱ་ལྷག་ཙམ་ལ་ཟླ་བ་གསུམ་གྱི་རིང་སྔ་ཆོས་དགོངས་ཆོས་གཉིས་ནི་ཚོད་སོར་གང་ལ་ཡང་སྔ་ཕྱི་མེད་པའི་ཚོགས་ཆོས་སྤྱི་དང།
སྔ་དགོངས་ཀྱི་བར་ལྟོ་ཐོན་འཕྲལ་པོ་ཏི་དམར་ཆུང་སོགས་ཟུར་ཆོས་གཞན་དོན་ནུས་ལྡན་གྱི་བླ་མ་སློབ་དཔོན་རྣམ་པ་ལ་གསོལ་ཇ་སྦྱོར་རེའི་རིང་ཟུར་དུ་བྱས་ནས།
ལམ་འབྲས་ལམ་སྐོར་ཞར་བྱུང་གི་གདམས་པ་མ་ལུས་པའི་དབང་བྱིན་རླབས་ལ་མཐར་ཐུག་པའི་བར་དང། ཕྱོགས་ནས་བྱོན་པའི་བླ་མ་སློབ་དཔོན་རྣམས་ལ་སྒྲུབ་པ་ལུང་སྦྱིན་ལ་ཐུག་པ་དང།
གཞུང་བཤད་ཀྱང་དང་པོར་གསུངས་པའི་ཨ་སེང་མ། བར་དུ་གསུངས་པའི་སྲས་དོན་མ། མཐར་གསུང་པའི་གཉག་མ། གཞན་དམར་མ་མན་ངག་གི་གཏེར་མཛོད་སོགས་ལུང་རྒྱུན་རང་རེ་ལ་ཡོད་དགུ་ཤོག་བུ་གཅིག་མ་ཆད་པར་བཀླགས་ཤིང།
ཆོས་སྐྱོང་གི་ཕྲིན་ལས་སྒྲུབ་པས་ཆོས་བར་ཆད་མེད་པར་མཐར་ཕྱིན་ཅིང་རང་རེའི་ལག་ནས་གཡུ་སྟོང་རི་བ་ཅིག་དང།
གསེར་ཞོ་སྔ་རྟིང་དུ་བཅུ་གཉིས། ཇ་

སིག་གཅིག་རྣམས་དང། གོང་ནས་རིན་པོ་ཆེས་ས་ཞིང་སྟོབས་ཆེར་གནང་བས་ལོ་དུས་ཀྱི་ཀྱཻ་རྡོ་རྗེའི་བསྒྲུབ་མཆོད་དེ་ཡང་ཆོག་མི་དང་ཞག་གྲངས་སྤར་བའི་སྔར་ཆོས་རྗེ་སངས་རྒྱས་རིན་ཆེན་པས་བཙུགས་པའི་སྒྲུབ་མཆོད་ལ་ཞབས་འདེབས་སུ་དམིགས་ནས་བྱུང་ཞིང།
ལྷག་པར་ཕྲིན་ལས་ཀྱི་སྙིང་པོར་གྱུར་པ་བཙུན་གསར་བཞི་བརྒྱ་དྲུག་ཅུ་རེ་ལྔའི་སྐྲ་བཅད། བསླབ་པ་ཕོག་ཅིང་མིང་གི་ཐོག་མར་བདག་རང་གི་སྐྲ་བཅད་ཀྱི་བླ་མ་རྗེ་བཙུན་ཀུན་དགའ་མཆོག་གྲུབ་ཀྱི་མཚན་གྱི་ཐོག་མ་ཀུན་དགའ་འབའ་ཞིག་བཏགས་ཤིང།
བསམ་པ་ལ་ཡང་བླ་མ་རིན་པོ་ཆེས་བདག་གཅིག་པུའི་སྐྲ་བཅད་པའི་བཀའ་དྲིན་དུ་མཛད་པའི་དྲིན་བཟོར་བདག་གིས་ད་ལོ་རང་ལ་ཀུན་དགའི་མིང་ཅན་འདི་ཙམ་བསྐྲུན་བསམ་པའི་དགའ་བ་དཔག་ཏུ་མེད་པ་ཡང་བྱུང།
དེར་ཟླ་བ་གསུམ་ལྷག་ཙམ་དུ་ཆོས་འཆད་བསྐྱངས་རྗེས། སླར་ངམ་རིངས་སུ་ཡོངས་རྨི་ལམ་ལ་གུར་མགོན་རྩུབ་འགྱུར་གྱི་རྣམ་འཕྲུལ་སྣ་ཚོགས་རང་འདུག་པས་བསྐངས་གསོ་ཅུང་རྒྱུན་རིང་པ་ཙམ་ཅིག་སྐུ་རིམ་དུ་ཆེ་བ་ཞུས་ནས་བསྐང་གསོ་ཟབ་རྒྱས་རང་བརྒྱ་ཐར་གསུམ་བཏུད།དེ་ནས་དབྱར་ཆོས་སྟེངས་སུ་ན་ནིང་གི་རྡོ་རྗེ་ཕྲེང་བའི་དབང་ཞབས་དེ་མཁན་སློབ་རྣམས་ལ་འབུལ་ཐུབ་ན་བསམ་དེའི་དགུག་སྡོད་དང།
ཧོར་བཟློག་ལ་དམིགས་པའི་རྡོ་རྗེ་འཇིགས་བྱེད་ཀྱི་ཞལ་འབགས་མཚར་དུ་ཆེ་བ་ཟངས་ལ་བསྒྲུབས། དབུ་རྒྱན་སོགས་རིན་པོ་ཆེའི་ཕྲ་ཚོམ་དང།
སྤྱན་ཡང་ཤེལ་ཅན་དུ་བྱས་པའི་སྔོན་མེད་ཅིག་ཆོས་མཛད་ཀུན་དགའ་བས་འཕྲུལ་དུ་བྱས། དབྱར་ཆོས་རིང་ཆོས་སྡེ་ཆེན་པོར་སྐྱས་ནས་མཁན་ཆེན་རིན་པོ་ཆེ་དབུ་མཛད་སློབ་དཔོན་རྣམ་པ་གཉེར་བདུན་ཙམ་ལ་སྔར་གྱི་རྡོ་རྗེ་ཕྲེང་བའི་དབང་ཞབས་

ལུས་པ་དེ་སླར་སྟ་གོན་ནས་སྐྱར་ཏེ་ཕུལ། ཚོགས་ཆོས་ལ་སྒྲུབ་ཐབས་རྒྱ་མཚོ་དང། མཁན་ཆེན་ན་རིམས་སྐུ་ཚེ་ཐུང་ཙམ་དུ་མངོན་པའི་གེགས་སེལ་ཁོ་ན་ལ་དམིགས་སྣང་དམིགས་ཐམས་ཅད་རྒྱལ་བ་ཚེ་འཛིན་དབང་པོར་གསལ་བཏབ་པའི་ཚེ་ཁྲིད་གྲུབ་རྒྱལ་མའི་དམིགས་པ་རེ་ཕུལ།
གཞན་པ་དགེ་ལྡན་སོ་སོའི་རང་རང་གི་འདོད་མོས་ལྟར་དབང་རྗེས་གནང་གྲངས་དང་ཚད་དུ་མ་གཟུང་བས་ཉིན་མཚན་ཆད་པ་མེད་པར་ཚོགས་པ་གསུམ་སྟོང་མི་ཚད་པའི་ཐུགས་ཀྱི་རེ་བ་ཡོངས་སུ་བསྐངས་ཏེ།
རང་གི་ཡང་མི་ལུས་ཐོབ་པ་དོན་ཡོད་པའི་ཟང་ཟིང་མ་མཆིས་པའི་ཆོས་ཀྱི་སྦྱིན་པ་བླ་ན་མེད་པ་ལྷུག་པར་སྦྱིན་པའི་ཕྲིན་ལས་ཕུལ་དུ་བྱུང་བའི་གནས་སྐབས་འདི་ཉིད་དོ་ཅེས་རེ་ཞིག་བརྗོད་པའི་སྒོར་གྱུར་པ་ཡང་དེ་ཙམ་སྟེ།
དབྲི་བསྣན་མེད་པའི་སརྒར་ཕྱེ་བའི་ལི་ཁི་ཏམ།སྔོན་ལས་བསགས་ཁྱབ་ནམ་མཁའི་མཐའ་ཁྱབ་པ།འདི་ལ་བརྫུན་བྲལ་རྗེས་སུ་དཔོགས་པས་ཤེས།ད་ལྟའི་ལས་སྣང་ཡོངས་ལ་དག་པའི་སེམས།འདི་ལའང་གཡོ་མེད་རིམ་གྱིས་རྗེས་སུ་སྤྱོད།རྒྱལ་བ་སྟོན་པ་བསྟན་པ་འབའ་ཞིག་གི།ཕྱིར་ཞིང་འབྲེང་ལ་ཕྱོགས་ཆའི་ཉེ་རིང་སྤངས།ཆོས་བཞིན་སྤྱོད་ལས་གཞན་པའི་ཡིད་ཆེས་ཆད།རང་རང་ཕྱག་བཞེས་ཡིན་པས་ཅི་ཞིག་གོ༎རིག་བྱེད་གཞུང་ལུགས་ཡིག་མངས་བསླབ་སྦྱངས་མཁས།རྩ་རླུང་གནད་འདོམས་མུ་སྟེགས་རྫུ་འཕྲུལ་ཆེ།སྔགས་ཀྱི་བཟླས་བརྗོད་གཏིང་ཟབ་དཀའ་ཐུབ་བརྩོན།དེ་དག་ལམ་གོལ་སངས་རྒྱས་བསྟན་ལས་འབྱོལ།ཁྲིམས་གཙང་ཐོས་པའི་སྤྱན་གསལ་སྒྲུབ་མ་གཞོལ།དེ་འདྲའི་སྐྱེས་བུ་གང་ན་བཞུགས་ཀྱང་རུང།གུས་པའི་ཐལ་སྦྱོར་ཅི་ནུས་མཆོད་པའི་ཡུལ།མཆོག་དམན་མ་མཆིས་གཙུག་ཏུ་ཐོད་བཞིན་ལེན།དེང་སང་

བརྟུལ་ཞུགས་མཆོག་འཛིན་ཅི་ཆོས་མཁན།ཐོས་པའི་ཚིག་འབྲུ་རང་བློའི་ལམ་དུ་འདྲེན།སྒོམ་པའི་ཡིད་དཔྱོད་ཕོ་ཚོད་ཡུས་པོ་ཆེ།གང་ལ་བསམས་ཀྱང་མཆི་མ་རྣམ་པར་བཀྲུ།བདག་བློ་གཏི་མུག་སྦྱངས་པའི་གནས་ཕྲ་བ།ཆེན་པོ་མགུ་བའི་རྣམ་དཔྱོད་ཅང་མ་མཆིས།རང་སེམས་དཔང་བཞག་གྲོགས་མཁར་སྦྲང་རྩིའི་དཔེ།ཡུན་དུ་སྦྱངས་པའི་ལེགས་བྱས་ཅུང་ཞིག་སྣང།ཚིག་གི་ལམ་ལ་འབྲུ་ལེན་ཡིད་ལ་བཞག།དོན་གྱི་གནས་ལ་ཕྲ་ཞིབ་རིང་དུ་བསལ།ཚིག་དོན་རབ་འབྱོར་མི་བརྗེད་གཟུངས་སུ་བསྟེན།བསླབ་སྦྱངས་གཡེལ་མེད་བགྱིས་པས་འགྱོད་པ་བྲལ།རང་རང་བླ་མ་སློབ་དཔོན་གསུང་བགྲོས་ཙམ།རྨོངས་དད་སྙིང་ལ་བཞག་ནས་ཆོས་སྤོང་སྤངས།འགྲོ་བའི་བླ་མ་རྒྱལ་མཆོག་ཤཱཀྱའི་ཏོག།དེ་གསུང་དྲི་མེད་ཡིད་ཆེས་སྙིང་པོར་བཞག།མོས་ཡུལ་གུས་པས་ཞབས་ལ་ཕྱག་བགྱིའི་གནས།ཆོས་ཀྱིས་སྦྲེལ་བའི་བླ་མ་ལ་གཞན་སུ།གཏིང་མཐའ་མི་མངོན་དལ་པའི་ཆོས་ཀྱི་གནད།གསུང་རབ་ལས་གཞན་སྨྲ་པོ་གང་གིས་སྟོན།རང་བཞེད་གྲུབ་མཐའི་ངེས་གཟུང་འདིའོ་ཅེས།ནན་གྱིས་བཀའ་སྩལ་དེ་ལ་ཆོས་རྟགས་མིན།ཤེས་རབ་མིག་གིས་གཞུང་རྒྱ་བལྟས་པའི་ཚེ།འཁྲུལ་མེད་ངོ་མཚར་ལྟད་མོ་རིང་ནས་མཐོང།བདེ་གཤེགས་བཀའ་ཡི་བླ་མས་བདག་བསྐྱངས་པས།མ་ནོར་མ་འདྲེས་ཆོས་ཀྱི་གནད་དོན་རིག།ཕན་ཚུན་ཆོས་ཚུལ་གནོད་པའི་སྒོར་ཞུགས་པའི།བླ་མའི་ཚོགས་ལའང་གུས་པས་ཕྱག་བགྱིའོ༎ཅེས་སྔར་བྲིས་པའི་རྣམ་ཐར་ཟུར་འདེབས་ཀྱི་ཡང་རྒྱན་དུ་བརྗོད་པ་འདི་ཡང་ལྷའི་ལྕམ་གཅིག་བདེ་སྐྱིད་དཔལ་འཛོམ་གྱིས་ནན་གྱིས་ཡང་དང་ཡང་དུ་བསྐུལ་འདེབས་མཛད་པའི་

ཞལ་ངོར། མང་དུ་ཐོས་པའི་དགེ་སློང་རྣལ་འབྱོར་སྤྱོད་པ་འཇམ་མགོན་གྲུབ་པའི་དཔའ་བོ་དཔལ་ལྡན་ཀུན་དགའ་གྲོལ་མཆོག་བློ་གསལ་རྒྱ་མཚོའི་སྡེས་རྒྱལ་པོའི་ཕོ་བྲང་བྱང་ངམ་རིངས་ཀྱི་བྱ་འདབས་ཆེན་པོར་ཡི་གེར་བཀོད་པའི་བགྱི་བ་པོ་ནི།
མོས་ལྡན་སྨིན་གྲོལ་རྒྱལ་མཚན་ཞེས་བྱ་བས་བགྱིས་སོ༎རྣམ་ཐར་སྤེལ་རྒྱན་ནོར་བུའི་དོ་ཤལ།

ཤྲེ་ཡ་སེསྟུ།འཇམ་དེས་ཞི་དུལ་མགོན་མེད་ཡིད་བསོའི་གཉེན༎སྒྲུབ་པའི་དཔའ་བོ་ཡོངས་ལའང་དཀོན་པར་སྣང༎དཔལ་ལྡན་འགྲོ་ཀུན་དགའ་བའི་སྨིན་གྲོལ་མཆོག༎བློ་གསལ་རྒྱ་མཚོའི་སྡེ་ཡིས་ཡུན་དུ་སྦྱངས༎ཡོང་དལ་དག་པའི་རང་སྣང་རིས་མེད་པ༎ཁ་ཙམ་མ་ལགས་སྙིང་ནས་སེམས་པར་བགྱིས༎ཕྱོགས་བྲལ་ཉེ་རིང་སྤངས་པའི་ཕན་བདེའི་བློ༎གཞན་ངོར་མ་ཟད་ཡིན་ལ་ལན་བརྒྱར་བཞག༎འདི་ན་ཕ་རོལ་ཕུན་ཚོགས་ལ་སྡང་བས༎ཡིད་ཁྲོའི་མེ་ཆེན་འབར་བའི་ཀུན་རྟོག་ཅན༎དག་སྣང་བུད་ཤིང་བསྲེག་ལ་བརྩོན་པ་དག༎བདག་ལ་བརྟེན་ནས་དམྱལ་བར་འགྱུར་ཏ་རེ༎ཀྱེ་ཧོ་ཇི་ལྟར་བགྱིས་ན་བཟློག་པར་ནུས༎རི་གཟར་རྦབ་དང་ཅོང་རོང་ཆུ་རྒྱུན་ལྟར༎གྱེན་དུ་འདྲེན་པའི་ཐབས་སྟོབས་འབད་པས་ཅི༎ངང་གིས་ངན་འགྲོའི་འབབ་སྟེགས་གཞོགས་འཆའི་གནས༎མངོན་ཤེས་མིག་ཉམས་རྨུ་ཐོམ་ལོང་བའི་ཚོགས༎གཅིག་ལ་གཅིག་བསྟེན་གར་འགྲོའི་ལམ་མ་དམིགས༎འོལ་ཚོད་གོམ་སྟགས་བརྡེག་འཆོས་ལག་སྦྲེལ་ནས༎རབ་

དམའི་མནར་མེད་ཁང་པར་ལྷན་ཅིག་སོང༎སྙིང་རྗེའི་དབང་སྒྱུར་དམན་ལ་རབ་ཆགས་པས༎མགོན་མེད་སྐྱབས་བྲལ་དེ་དག་འདྲེན་པའི་ཆེད༎བྱམས་པའི་ལྕགས་ཀྱུས་འཛིན་ལ་རྗེས་ཕྱོགས་པ༎ཤུགས་དྲག་ཕན་སེམས་འབད་ནས་བགྱིད་པར་སྨོན༎ཀྱེ་ཧུད་ཕ་མར་མི་འཛིན་ཁྲེལ་ཤོར་བུ༎ཕན་བཏགས་ལན་དུ་གནོད་པའི་བསམ་སྦྱོར་ཅན༎འདི་དེ་ཇི་བཞིན་དུས་མཐའི་རང་བཞིན་གྱིས༎ཡིད་ཀློང་སེམས་ཀྱི་ཚེར་མ་ཟུག་ངུའི་མཚོན༎ཨེ་མ་ཆོས་ཀྱི་བདུད་རྩི་ཡི༎རྙེད་པའི་ལམ་དུ་དུག་ཆུའི་ཆག༎དམོད་ཚིག་མཚོན་རྣོན་སྦྱིན་པ་པོ༎གདུག་པའི་སློབ་མ་འདི་རེ་མཚར༎བཟོ་འབྲས་ཡོན་ཏན་རྒྱན་ཕྲེང་ནི༎རྙེད་དཀའི་རྣོར་བུའི་དོ་ཤལ་ཉིད༎བྱང་ཆུབ་སེམས་ཀྱི་ལང་ཚོ་ཡི༎བཞིན་རས་མཛེས་པའི་དཔལ་དུ་གྱུར༎བསམ་ཆུང་ཚེ་འདིས་ཡིད་བསྐུལ་ནས༎ཆོས་ལྟར་སྟོན་ལའང་ཡིད་ཆགས་པ༎སྐལ་ཆད་དེ་དག་མཐོང་ཐོས་སྐབས༎ངེས་པར་འབྱུང་ཞིང་འཆི་མ་བཀུད༎ཆོས་ཕྱིར་སྙན་གྲགས་རིང་དོར་ཞིང༎དཀའ་བའི་ཁུར་ཆེན་བརྒྱ་ཕྲག་བླངས༎ལྷག་བསམ་དག་པས་ལེགས་སྩལ་ནའང༎གཞན་དོན་མི་འགྱུར་འདི་རེ་ཀོ༎རང་སེམས་སྤངས་ཡིན་རང་ཆེད་བྲལ༎གཞན་ཕན་རིས་མེད་གཞན་དོན་བསམ༎བསྟན་པའི་ཁུར་ཁྱེར་བསྟན་པའི་རྒྱུན༎མི་ཉམས་འཛིན་ཕྱིར་མི་ལུས་བླངས༎སྣ་ཚོགས་ཆོས་ཚུལ་འབུམ་ཕྲག་གི༎དབང་ལུང་གདམས་པའི་གཉེར་ཁ་བ༎གང་ལ་གང་འདོད་ཆོས་ཀྱི་སྒོ༎འདི་ན་འབྱེད་ལ་རང་དབང་ཐོབ༎དེ་ཡང།
དཔལ་ངམ་རིངས་ཀྱི་ཆོས་གྲྭ་ཆེན་པོའི་འདུས་པའི་དགེ་

འདུན་ལ་ཆོས་ཀྱི་སྦྱིན་པ་ཟང་ཟིང་མ་མཆིས་པའི་རྙེད་པས་ཐུགས་ཀྱི་རེ་བ་ཡོངས་སུ་བསྐངས་ཞིང་ཆོས་སྨྲའི་ཆོས་ཀྱི་ཁྲི་ཆེན་པོ་དེ་ཉིད་ཀྱི་གདན་སེང་གེའི་ཁྲི་ལ་ཆོས་འཆད་ཀྱི་མཐའ་བསྟེན་དུ་གྱུར་པའི་ཚིག་ཏུ་བརྗོད་པ་ཡང།དཔལ་ལྡན་རིགས་བརྒྱའི་གཙུག་ན་རྡོ་རྗེ་འཛིན༎འགྲོ་ཀུན་དགའ་བའི་སྨིན་གྲོལ་ཕྲིན་ལས་ཅན༎མཆོག་གི་འདྲེན་པ་བློ་གསལ་རྒྱ་མཚོའི་སྡེས༎ཚེ་རབས་ཀུན་ཏུ་རྗེས་སུ་འཛིན་གྱུར་ཅིག༎ཅེས་ཤིས་བརྗོད་དང་འབྲེལ་བར་མ་འོངས་པའི་སྐྱེ་བ་དང་ཚེ་རབས་རྗེས་འབྲེལ་དུ་མར་ཡང་འདི་ལྟར་དགེ་བའི་བཤེས་ཀྱི་མདུན་བདར་ཏེ།
དམ་པའི་ཆོས་སྟོན་པར་ཤོག་ཅིག་པའི་ཡིད་ལ་སྨོན་ལམ་ཐེབས་པར་བྱས་ནས།
རེ་ཞིག་ཕྱོགས་དེ་དག་གི་ཕྲིན་ལས་ཀྱི་འཇུག་སྒོ་རྫོགས་པའི་བརྡར། ཆོས་ཀྱི་ཁྲི་ནས་ལངས་མ་ཐག་ལམ་བསྲངས་ཏེ། ཅང་ཤེས་ཀྱི་བཞོན་པ་ལ་བརྟེན་ནས་འོངས་པའི་སྐབས། མཁན་སློབ་འདུས་པའི་ཚོགས་དང་བཅས་པས་སྐྱེལ་མ་གནང་བ་ལ་བྱོན་ཞིང།
དེར་ལུས་ལ་གྱོན་པའི་སྔོན་དུས་ཀྱི་གོས་ལུ་ཧཾ་རི་མོ་ཅན་གྱི་གོང་བསྡུས་ཁྱད་འཕགས་དཔེ་བྲལ་དེ་ཡང་ལུས་ནས་བཤུས་ཏེ་ངམ་རིངས་མཁན་པོའི་དྲུང་གི་སྐུ་ལ་གཡོགས།
ཆོས་ཀྱི་ཚིག་འབྲུ་ཇི་བཞིན་དུ་དགོངས་ཀྱང། དོན་ལ་ཡིད་ཀྱིས་བདག་གིར་མི་ལེན་པའི་དགེ་བཤེས་སྐད་དུ་མཚན་འདོགས་པ་རྣམས་ལ་སྙིང་རྗེ་ཡང་རྒྱ་ཆེར་སྐྱེ་བཞིན་པའི་ངང་ནས། ངམ་རིངས་ཀྱི་གནས་ཁང་དུ་ཡོངས་ནས་ཞག་འགའ་ངལ་གསོའི་ཡིད་བདེ་འབད་མེད་ཐོབ་རྗེས།
སྟོན་སེར་གོང་ནས་ཀུན་དགའ་རིན་ཆེན་པ་སྐུ་མཆེད་རྣམ་པ་གཉིས་ཀྱིས་ཡབ་མེས་ཀྱི་ཕྱག་བཞེས་ལྟར་ཆིབས་སྐྱེལ་ལ་ཕེབས་ཤིང་ཤར་ཕྱོགས་ལ་འོང་པས།
ཆོས་རྒྱལ་ཆེན་པོ་རྫོང་དཔལ་ལྡན་ལྷ་རྩེ་

ན་བཞུགས་པའི་དྲུང་དུ་སླེབས། ཞག་གསུམ་ཙམ་ཚེ་དབང་གྲངས་བཏབ་འབུལ་བའི་བཀའ་ལུང་རྗེས་སུ་བསྒྲུབས་ཤིང། དེར་གསེར་མགུར་མོ་སོ་བདུན་མཎྜལ་ལ་བཀོད་ནས་བསྩལ་བ། ངམ་རིངས་ཀྱི་དཔྱིལ་ཆོས་རྟེན་ལ་བཞག་ནས་མྱུར་བར་ལམ་བཅད་ཕྱིན་ཞིང།
གསེར་མདོག་ཅན་དུ་གྲྭ་པ་རྣམས་བསོད་སྙོམས་ལ་བྱོན་པའི་སྐབས་མི་ཉུང་བའི་དུས་སུ་འདུག་པས་སྔོན་གྱི་བག་ཆགས་ཀྱི་རྟེན་མཆོད་རྣམས་ལ་མཇལ་འདོད་སྐྱེས་ནས་གསང་ཐབས་སུ་ལམ་མི་འཆག་ལ་ཕྱིན་ཀྱང་གྲྭ་པ་རྣམས་ཀྱིས་ཀྱང་ས་ས་ནས་དགོངས།
བསོད་སྙོམས་པ་རྣམས་ཀྱང་ཉེ་ལོགས་ན་འདུག་པས་གཡབས་ནས་དགེ་འདུན་གསུམ་བརྒྱ་ཙམ་གྱི་དབུ་ལ་བླ་མ་སློབ་དཔོན་རྣམ་པས་རྒྱན་པའི་དགེ་སློང་མ་ལུས་པ་རྣམ་སྦྱར་གོས་དར་ལས་གྲུབ་པའི་བརྗིད་ཆགས་གོས་སྐུ་སྤྱན་འདྲེན་བཞིན་སྐུ་ལ་གསོལ།
གདུགས་རྒྱལ་མཚན་སོགས་བཀོད་པ་ཁྱད་པར་འཕགས་པའི་བསུ་བ་གྱ་ནོམ་པ་དང་བཅས་རྒྱ་བར་གྱི་ཐ།
སྔར་ངེད་རང་གསེར་མདོག་ཅན་ཚོར་སྡོད་སྐབས་གུང་གསེར་ལ་རྩེད་མོའི་ཆེད་ཡང་ཡང་ཉུལ་བའི་དབེན་རྩ་ཁའི་ཆུ་མིག་གི་མདུན་ངོགས་དེ་ནས་བསུ་བ་མཛད་དེ་ཆོས་གྲྭ་ཆེན་པོའི་བསྟི་གནས་ག་ལ་བ་དེར་དལ་གྱིས་ཕེབས་པའི་ཚེ།
སྐྱོར་མོ་ལུང་གི་ཆོས་སྡེ་ནས་པཎ་ཆེན་རིན་པོ་ཆེ་ལ་ཕུལ་བའི་རྣམ་སྲས་སེར་ཆེན་རྟ་བདག་བརྒྱད་པོའི་འཆར་དར་དེ་རླུང་གིས་བསྐྱོད་པའི་རྐྱེན་གྱིས་ངེད་རང་ལ་ལན་གསུམ་བཏུད་མར་ཞལ་ཕྱོགས་བྱུང་བས་དེ་ལོ་སླར་ཡང་གསེར་སོགས་རྙེད་པ་རྒྱ་ཆེན་པོ་རང་ཡོང་ངེས་པར་འདུག་གོ་སྙམ་པའི་ཡིད་སྤྱོད་སེམས་ལ་ཆེར་ཏེ་བྱུང་ཞིང།
དེར་ཞག་ལྔ་ཙམ་གྱི་རིང་བསྡད། གཙོ་བོར་སྔོན་གྱི་རྟེན་རྣམས་ལ་ཞིབ་མཇལ་བྱས་པས་རང་རེའི་དམིགས་ཡུལ་དུ་

ཕེབས་པའི་རྟེན་མཆོད་སུལ་ཆ་ཡང་མི་འདུག་ལ། བྱམས་ཁང་གི་ནང་ནི་སྔོན་མེད་པའི་གོས་དར་གྱི་བླ་བྲེ་འཕན་སྙན་དར་སོགས་འཕེལ་རྒྱས་ཆེ་བ་རང་བྱུང་འདུག་ཅིང། དེར་ཞིབ་ཏུ་དཔྱད་པས་གསར་བཞེངས་ཀྱི་ས་པཎ་གྱི་སྐུ་དེ་སྐུ་འདྲ་ཡིད་བཞིན་གྱི་ནོར་བུ་ལས་དབུ་དཔངས་མཐོ་བར་འདུག་པས།
པཎ་ཆེན་རིན་པོ་ཆེ་དབུ་འཕངས་དམའ་སོང་བས་རྟེན་འབྲེལ་དུ་མཚོན་པར་འདུག་ཀྱང་གྲྭ་ཚང་ནང་གི་བརྗོད་འདོགས་སུ་གསུང་དོགས་ངག་སྒོ་ནས་མ་ཤོར་བ་བྱས།
དེར་བསྡོད་རིན་འདུ་ཁང་གསར་པར་འདུས་པའི་ཚོགས་ལ་འཇམ་དབྱངས་ཨ་ར་པ་ཙ་ན་དཀར་པོ་ལྷ་ལྔའི་དབང། འཇམ་དཀར་དང་མི་གཡོ་བ་དཀར་པོའི་རྗེས་གནང་གསུམ་བགྱིས་ཤིང། སྙེ་མོ་བྱེ་མཁར་ནས་སྤྱི་བསོད་པ་ཚན་ཅིག་བྱོན་བྱུང་པ་ལ་ཆོས་འབྲེལ་དུ།
རྗེ་བཙུན་ཕྱོགས་ལས་རྣམ་རྒྱལ་ནས་བརྒྱུད་པཎ་ཆེན་རིན་པོ་ཆེ་ལ་བཀའ་བབས་པའི་དབྱངས་ཅན་མ་དཀར་མོའི་རྗེས་གནང། བླ་བྲང་དུ་དབོན་པོ་ཆོས་མཛད་འབའ་ཞིག་ལ་བདེ་མཆོག་ནག་པོ་པའི་དབང་ཆ་གཅིག་དང།
དྲུང་ནས་དཔལ་མཆོག་པ་ལ་དགོས་སུ་སྐུ་རྐྱང་ལ་ཡབ་བདེ་མཆོག་ནག་པོ་པའི་དབང་བསྐུར་ཕུལ། སྔོན་སློབ་གཉེར་སྐབས་ལ་ལོ་བསློང་དུ་ཕྱིན་ནས་ངོ་ཤེས་པའི་སྤན་གཞུང་བའི་རྒན་གསུམ་མི་དམངས་དང་བཅས་པ་ཚེ་དབང་གྲུབ་རྒྱལ་མ་ཞིག་ཀྱང་ཁྲོམ་ཆོས་སུ་བགྱིས།
ད་རེས་མང་ཇ་བསྐོལ་བ་སོགས་ནི་ཅི་ཡང་མ་བྱས། མཁན་སློབ་སོགས་ཀྱི་གནང་སྦྱིན་རྣམས་ཀྱང་དར་ཁ་ཅིག་ཀྱང་མ་ཁྱེར།
མངའ་རིས་པ་འགའ་རེས་ཁ་ཆེ་གུ་གུལ་འདྲ་ཕུལ་བ་ཁྱེར། གཞན་ཆོས་ཕྱག་ཀྱང་སྣ་གཅིག་མ་ཁྱེར། ཡོངས་ཉིན་བྱ་རྒོད་ཕུང་པོའི་ཆོས་ཁྲིའི་སྟེངས་ནས་མཁན་སློབ་རྣམ་པ་ལྔས་གཙོ་མཛད།
དགེ་

འདུན་སྤན་མི་དམངས་དང་བཅས་པ་དེར་ཚོགས་ཡོངས་ལ་འཇམ་དཔལ་མཚན་བརྗོད། ལྟུང་བཤགས། བཟང་སྤྱོད། བྱམས་སྨོན། སྒྲོལ་མ་རྣམས་ཀྱི་ལུང་བགྱིས་ནས་ཁུལ་བུ་ལུང་བར་མཁན་སློབ་རྣམས་ཀྱིས་གཙོ་མཛད་ཚོགས་པ་ཡོངས་ཀྱིས་སྐྱེལ་མ་གནང་ཞིང།
དེ་ནུབ་ལའི་མདུན་གྱི་གྲོང་ཚོ་དེར་ཉལ་ནས། མྱང་སྟོད་ཨུཏྤ་ལའི་ཕྲེང་བ་ཁ་ཆེ་བ་འདྲ་བའི་ས་ཕྱོགས་དེར་ཕྱིན། ཐོག་མར་ཤར་རྒྱལ་པོའི་ཕོ་བྲང་ཆེན་པོར་སྡེ་བདག་སྲས་ཡུམ་སྐུ་འཁོར་བཅས་ལ་དབང་ཆོས་ཀྱི་ཐུགས་ཀྱི་རེ་བ་ཡོངས་སུ་གང་བར་བྱས་ནས།
དེ་ལོའི་དགུན་ཁྲིད་ཇོ་ནང་གི་ཆོས་བརྒྱུད་འཛིན་པའི་མྱང་སྟོད་རྩེ་ཆེན་གྱི་ཆོས་སྡེར་བགྱིས་ཏེ། རི་ཁྲོད་དགའ་ལྡན་གྱི་སྒྲུབ་དཔོན་དང་བཅས་པའི་སྒྲུབ་པ་པོ་ཀུན་ཀྱང་བྱོན།
སྐྱིད་མཁར་སོགས་སྔོན་ཇོ་ནང་པའི་ཆོས་ལུགས་ལ་དད་པའི་ས་ཕྱོགས་ཐ་དད་ནས་ཁྲིད་ཞུ་ལ་སྙོག་མི་དང། ལྷག་པར་བུ་བུ་མོ་ཁྲིད་ལ་ཡོངས་པའི་ཆོས་སྐྱེལ་དུ་ཕ་མ་མིང་པོ་སོགས་ཡོང་བ་ཡང།
ཆོས་ཀྱི་སྒྲ་ཐོས་པས་སླར་ཡིད་དྲངས་ནས་ཁྲིད་རྭ་ཉིད་དུ་དད་མོས་ཀྱིས་ཞུགས་པ་ཡང་གྲངས་མེད་བྱུང་ཞིང། རྩ་ཆེན་ནང་གི་དགེ་འདུན་གྱི་སྟེང་དུ་ཕྱོགས་པའི་དགེ་འདུན་བླ་མ་སློབ་དཔོན་རྣམས་དང།
དཔོན་སྐྱ་ཆེ་ཆུང་དཔག་མེད་འདུས་པའི་བརྩེ་ཆེན་གྱི་འདུ་ཁང་གི་ནང་དུ་མི་ཤོང་བ་ཙམ་ལ་ཟབ་ལམ་གྱི་སྔོན་འགྲོ་འཐེབས་པར་བཀྲོལ་ཞིང། མཁན་པོ་ཆེའི་ཞབས་ཕྱིར་རིན་པོ་ཆེ་གསེར་གླིང་པ་དང།
ཆོས་རྗེ་བསེ་པའི་དྲུང་རྣམས་ལ་ལོགས་སུ་དབང་རྡོ་རྗེ་ཕྲེང་བ་དང། ནཱ་རོ་ནི་གུའི་ཁྲིད་བྱིན་རླབས་རྣམས་ཀྱང་ཉིན་རེ་བཞིན་ཕུལ། མཆོག་དབང་སྐབས་མི་མངས་ནས་འདུ་ཁང་དུ་མ་ཤོང་པར་སེང་གེ་ཁའི་སྟེངས་དང།
ལྷ་ཁང་གི་སྒོ་ཁང་རྣམས་སུ་ཡང་

དབང་མི་བསྡོད་དགོས་པ་བྱུང་ཞིང། ཁྲིད་ཀྱི་དམ་པོ་མ་བྱེད་བཅིངས་བསྟེན་མི་གྲངས་བཏབ་བཞི་བརྒྱ་བདུན་ཅུ་དོན་ལྔ་ཙམ་གྲངས་འཁྲུལ་མེད་བྱུང་ཞིང། མཆོག་དབང་གི་ཉིན་ཚོས་ཀྱི་དབུར་མཁན་རིན་པོ་ཆེ་ཡང་ཕེབས་པའི་ཡེ་ཤེས་ཆེན་པོའི་གཟིགས་ངོར་སྟེང་གི་ནམ་མཁར་བརྒྱུད་པའི་བླ་མ་ལ་ལུས་པ་ཁྲོམ་ཚོགས་སུ་བཞུགས་པའི་ནང་ནས་མཚུངས་མེད་ཉ་དབོན་ཕྱག་ན་གླེགས་བམ་འོད་ཟེར་སྣ་ལྔ་འཕྲོ་བ་འཛིན་པའི་འོད་ཀྱི་རྩེ་མ་ལུས་པ་བདག་དབང་གི་རྡོ་རྗེ་སློབ་དཔོན་གྱི་ཆས་ཞུགས་བལ་པོ་སངྒཱ་ཤྲཱིས་ཆོས་རྗེ་ས་སྐྱ་པཎྜི་ཏ་ལ་ཕུལ་བའི་རྒྱུན་དྲུག་སྡེ་པ་ཤར་ཁ་བའི་གན་མཛོད་ན་བཞུགས་པ་དེ་གྱོན་པའི་རྒྱན་དྲུག་གི་ཆ་ཤས་སོ་སོ་ལ་རེག་ཅིང་ཐིམ་པའི་ཆོ་འཕྲུལ་དང།
བགེགས་སྤྲོད་སྐབས་ལས་ཅན་མང་པོའི་མིག་མཐུན་པར་བདག་ཉིད་རྐང་པ་ས་ལ་མི་རེག་པར་གར་བསྒྱུར་བར་མཐོན་བས་ཡིད་བསྐུལ་ནས་ཁོང་རང་དག་ཀྱང་རྩིས་བཏབ་མེད་པར་ལུས་འཕར་གཡོའི་གཞན་དབང་ལྷུར་ལེན་པ་དང།
འགའ་རེས་བདག་ཉིད་ཁྲོ་བོའི་དབང་པོ་དཔལ་ལྡན་ཤུགས་དངོས་སུ་མཐོང་ནས་ཡིད་ཆེས་པའི་དད་པས་སྙིང་བརླན་པར་གྱུར་ཅིང། དབང་དངོས་ཀྱི་སྐབས་དུས་འཁོར་དཔའ་བོ་ལྷན་ཅིག་སྐྱེས་པ་འོད་ཟེར་བརྒྱ་སྟོང་འཕྲོ་བའི་སྐུར་དབུ་མཛད་ཆེན་མོ་བས་གསལ་བར་གཟིགས་ཞེས་གསུང་ཞིང།
རང་གི་ཡིད་ལ་ཡང་སྔར་དང་མི་འདྲ་བའི་ཡེ་ཤེས་ཆེན་པོའི་སྣང་བ་རབ་འབྱམས་འབད་མེད་ལྷུན་གྲུབ་ཏུ་བྱུང་བ་ཡང།
བདག་གིས་སྦྱོར་དྲུག་གི་ཁྲིད་དབུ་ཚུགས་ཉིན་ནས་བཟུང་ཇི་སྲིད་ཁྲིད་ཀྱི་བཀའ་རྒྱ་མ་གྲོལ་རིང་ལ་ཚོགས་སུ་ཁྲིད་ཆོས་འཆད་དུ་འགྲོ་གོང་རྩེ་ཆེན་བླ་བྲང་ཤར་ཆེར་ན་བཞུགས་པའི་འཇམ་དབྱངས་དཀོན་མཆོག་བཟང་པོའི་སྐུ་གདུང་དྲུང་དུ་ཉིན་

རེ་བཞིན་བཀྲ་ཤིས་ཁ་དག་ཅིག་གིས་སྣ་གྲངས་པའི་དར་ཆེན་དཔུས་གྲུས་ཁ་དོག་སོ་སོའི་སྙན་དར་རེ་རེ། སྤོས་མར་མེ་ལྷ་ཤོས་མཎྜལ་སོ་བདུན་མ་ཡན་ལག་བདུན་པ་དང་སྦྲེལ་བའི་ཕྱག་མཆོད་སྨོན་ལམ་བགྱིས་པའི་ཐུགས་རྗེ་ཉིད་དུ་མངོན་ཞིང།
དེ་མཐུན་གྲུབ་ཆེན་ཀུན་དགའ་བློ་གྲོས་པའི་སྐུ་གདུང་ཤོ་མ་རི་ཆུང་ན་བཞུགས་པའི་དྲུང་དུ་ཡང་སྙན་དར་དཀར་མེ་སོགས་ཡང་ཡང་ཕུལ། སྙིང་ནས་སྨོན་ལམ་དང་གསོལ་བཏབ་བགྱིས་སོ༎དེ་དུས་མཆོག་དབང་ཡན་ལ་གསེར་མགུར་མོ་སོ་བདུན་འགྲིག་པ་དང་རས་ཡུག་པོ་བདུན་རྣམས་གསེར་མདོག་ཅན་དུ་དགུན་ཆོས་ཀྱི་ཐུག་ཚུལ་ལ་ཕུལ་བས་སྔོན་མེད་ཀྱི་ཐུག་ཚུལ་བྱུང་སྐད་ཅིང།
མཆོག་དབང་ཕྱིན་ནས་སྦྱོར་དྲུག་ནམ་གྲོལ་རིང་ལ་བྱུང་བའི་གསེར་རྣམས་ལ་ཞོ་སོ་བདུན་བྱུང་བ་ཆོས་ཀྱི་གྲོལ་སྟོན་དང་བསྔོ་བའི་རྒྱས་འདེབས་རྟེན་དུ་ཟབ་ལམ་རྡོ་རྗེའི་རྣལ་འབྱོར་གྱི་ཏིང་ངེ་འཛིན་འཁྲུལ་མེད་ཡེ་ཤེས་ཆེན་པོ་དངོས་སུ་གཟིགས་པའི་མཁན་རིན་པོ་ཆེའི་དྲུང་དུ་ཕུལ་ཞིང།
ཁྲིད་པ་རྣམས་ཀྱང་གེགས་མེད་ཡེ་ཤེས་ཀྱི་ལྷ་མིག་རྣམ་པར་དག་པའི་སྐལ་བ་མཆོག་གི་ལས་ཅན་འབའ་ཞིག་ཏུ་གྱུར་ལ། དད་མོས་ཀྱི་འབུལ་འདེགས་ཀྱང་བློའི་ཡུལ་འདས་རང་བྱུང་བ་དག་ཀྱང་གང་ལ་གང་འོས་ཀྱི་སྦྱིན་པའི་ཞིང་དག་ལ་སེར་སྣ་མེད་པར་སྦྱིན་ལ།
དེ་དུས་ཁྲིད་དེ་རིང་གྲོལ་རྒྱུའི་ཐོ་རངས་བདག་གི་སྔས་མགོར་མཁའ་འགྲོ་མ་ཤིང་ལོའི་གོས་ཅན་ཞིག་གིས་ཁྱོད་ཀྱི་ངེས་དོན་ཟབ་མོའི་བསྟན་པ་སྤེལ་བའི་ལེགས་དར་དུ་བྱུང་ཤམྦྷ་ལའི་ཕོ་བྲང་གི་མ་ལ་ཡའི་བསྐྱེད་ཚལ་ནས་ཁྱེར་ཡོངས་པ་ཡིན་ཞེས་ཨ་རུ་ར་རློན་པ་ཡོངས་སུ་སྨིན་པའི་འབྲས་བུ་རོ་དྲོ་བའི་མཆོག་བདུད་རྩི་བསིལ་དངར་དང་བཅས་པ་གཅིག་དངོས་

སུ་བསྩལ་བ་བདག་གི་ལག་ཏུ་ལོན་དུས་ནི་རྒྱ་ཁམ་སྨིན་ཤོས་ལྟར་ཉོར་མོ་ལ། ཕྱོགས་ཤིག་ནས་ཁུ་བཅུད་བརྡོལ་ལ་ཁད་སྣང་བ་ལ་ཁས་འཇིབ་པས་སྔོན་ཆད་ལྕེས་མ་མྱོག་བའི་མངར་ལ་དྭངས་པའི་བཅུད་ཀྱི་རྒྱལ་པོ་བྲེ་གང་ཙམ་ཞིག་གི་བཏུང་བ་ཁོག་ཏུ་སོང་མཐར།
བདག་གི་ལག་པ་གཉིས་ཀྱིས་སྙིམ་པའི་ནང་དུ་འདུས་པ་ཙམ་ལ་བཟོ་མདོག་ཨ་རུ་ར་གསེར་མདོག་མཆོག་གི་བཟོ་དབྱིབས་དང་མདོག་ཏུ་སྣང་ཞིང། དེར་མི་སུ་ལ་ཡང་མ་བསྟན་པར་ཚགས་བྱས་ཆོས་གྲོལ་ནས་གནས་རྙིང་དུ་འབོད་མི་བྱུང་ནས་ཕྱིན།
སླར་རྒྱལ་རྩེར་སྡེ་པ་རིན་པོ་ཆེ་ལ་རྡོ་རྗེ་ཕུར་པའི་སྟོད་ལས་སྨད་ལས་ཀྱི་དབང་དང་མགོན་པོའི་མེ་འབར་མའི་ལུང། ཆོས་སྐྱོང་གི་བཀའ་བསྒོ་ནང་ཁྲིད་སོགས་ཕུལ་ནས་དགུན་དུས་དྲང་རེག་ཁྱད་དུ་བསད་དེ་སྟག་ལུང་གི་དངུལ་སྐུ་བདེ་མཆོག་ཐུབ་ཆེན་སོགས་ཀྱི་རབ་གནས་ལ་ཤར་ཕྱོགས་ལ་རྟ་ཁ་བསྒྱུར་ནས།
ཤར་ལམ་སྣང་དཀར་རྩེ་སྡེ་པ་སྐུ་མཆེད་དྲུང་དུ་ཚེ་དབང་ཆོས་སྐྱོང་ཆེ་ཆུང་གི་རྗེས་གནང་སོགས་དགོངས་པ་ལྟར་ཕུལ།
བསམ་སྡིངས་ནས་རྗེ་ལ་ཡེ་ཤེས་ལུས་ཅན་མས་གདན་བཞུགས་གནང་བྱུང་བའི་ལན་དུས་ཏིག་སོགས་འབུལ་བ་བགྱིས་ནས་ལམ་བསྲངས།
ཞབས་དྲུང་སྐྱོར་མོ་ལུང་དུ་ཞག་འགའ་བསྡད་རྗེས་རབ་གནས་རང་ལ་རྐང་གཏད་སྟག་ལུང་དུ་ཕྱིན་ནས་གཙུག་ལག་ཁང་གསར་བཞེངས་ཉིད་དུ་རྟེན་མཆོག་གསར་བཞེངས་གནང་བ་ཀུན་བསྒྲིགས་ཏེ། རབ་གནས་རྟེན་གྱི་དཀྱིལ་འཁོར་བདེ་མཆོག་ནག་པོ་པ་ལ་བརྟེན་དཀྱིལ་འཁོར་རྡུལ་ཚོན་དུ་བཞེངས་ཤིང།
སྔར་མཁའ་འགྲོ་མས་མངོན་སུམ་དུ་བསྩལ་བའི་ཨ་རུ་རའི་རྒྱལ་པོ་སྨན་མཆོག་དཔེ་བྲལ་དེ་ཉིད་ཀྱང་བདེ་མཆོག་དངུལ་སྐུའི་མགྲིན་པར་བཞུགས་སུ་གསོལ་དགོས་

པ་ཡིན་ཞིང། ད་ལྟ་གཞན་གྱིས་བྱད་ཁ་ལ་བརྟེན་ཆོས་རྗེ་སྐུ་མཆེད་གསུང་འཛེར་བའི་གསུམ་འབྱེད་ཀྱི་བྱད་འགྲོལ་དང། དུས་རྙིགས་པས་སེམས་ཅན་ཀུན་ཀྱང་གྲེ་གག་སོགས་ནད་མང་པོས་གཟིར་བའི་ནད་སེལ་གྱི་རྟེན་འབྲེལ་རྨད་བྱུང་དུ་ཡང་བློས་དམིགས་པའི་དད་མདུན་ཆེར་ཡོད་ནའང།
ངེད་སློབ་གོང་དུ་བདེ་མཆོག་གི་གཟེར་རྣམས་བསྡམས་ཚར་ནས་རེ་བ་མ་རྫོགས་ཤིང་རྟེན་འབྲེལ་དེ་དག་གི་སྒོ་ཡང་མ་འགྲིག་ལ་འོན་ཀྱང་རང་ལས་ལ་རང་མིའི་དཔེར་བྱས་ནས་རབ་གནས་ཀྱི་བཀྲ་ཤིས་རྫས་བརྒྱད་ཀྱང་བིལ་བ་བྱིས་པའི་མགོ་ཙམ་དང།
དེ་དང་མཉམ་པའི་ཤིང་གི་སར་བུ་གསུམ་ལ་གསེར་གྱིས་རྒྱན་བཀོད་བྱས་པའི་ནང་དུ། ཉུང་ཀར། གྷི་ཧཾ།
ལི་ཁྲི། རྒྱ་གར་གྱི་རྫ་མ་བཟོ་ཁྱད་ཅན་ཁྲ་མོའི་ནང་དུ་ཞོ། དུར་བ་སྦོམ་ཁྲ་ཞེང་ལ་སོར་བཞི་བདལ་བ་དང། རིང་ཐུང་རྐང་གང་པ་ཚིགས་གསུམ་ཡོད་པའི་བློ་འདས་ཀྱི་མགོ་མཇུག་དངུལ་གྱིས་བསྟུམས་ནས་གསེར་གྱི་ཟ་ར་ཚགས་བྱས་པ།
མེ་ལོང་ཡང་མཐོ་གང་སྒོར་མོ་ལ་འོད་ཟེར་པ་ཏྲའི་རི་མོ་འཕུལ་འབུར་དོད་གསེར་ཆུས་བྱུགས་པ། དུང་དཀར་ལ་ཡང་བཀྲ་ཤིས་རྟགས་བརྒྱད་གཟབ་ནས་བརྐོས་དངུལ་ཤོག་གསེར་གྱི་པདྨའི་ཁ་རྒྱན་ཅན་རྣམས་དང།
ཕུབ་ཆེན་སྒོར་མོ་གཉིས་ལ་མར་གྱིས་ཚོན་གྱུར་བྱས་པའི་འཁོར་ལོ་དང་ནོར་བུ་ལེགས་པར་བཅོས་ནས་ཡོན་བདག་ཁམ་གཟུགས་སྐྱེ་སྒོ་ཅན་རིགས་གཙང་གཉིས་ཀྱིས་ཕྲག་པ་ལ་ཁུར་བ་དང།
བཙུན་མོ་རིན་པོ་ཆེ་ལྷ་ཞལ་གཟབ་ལེགས་དང་རྒྱ་གར་གྱི་རྒྱལ་མོའི་གཟུགས་བསྒྱུར། བློན་པོ་ཡང་ལྷ་འབག་ཐོད་ཅན་རྒྱའི་ནང་བློན་གཟུགས་ལ་ཁ་སྤུ་རིང་པོའི་གཟུགས་བསྒྱུར་དང། གླང་པོ་གླང་གདོང་ལུས་སོགས་རས་ཁྲུག་ལ་བསྒྲུབས་ཤིང།
མཆེ་བའི་

གཟུགས་འཇམ་ཤིང་ལས་འཁྲུལ་བྱས། ཟངས་གསེར་ལས་གདོང་རྒྱན་དང་དྲྭ་ཕྱེད། དྲིལ་བུ་གཡེར་ཁ་ཡང་བསྙིམས་པ་ཁ་སྦྱར་ཙམ་གྱི་བརྗིད་བག་བཅོས་པ་དང། རྟ་མཆོག་ཆིབས་དངོས་མདོག་སྔོན་པོ་ཞིག་ལ་སྒ་ཆས་གཟབ་པ་རང་གི་བཀོད་པ་ཁྱད་དུ་འཕགས་པ་ལ་ཀོང་གཟུགས་ཀྱི་གཞོགས་ལྷ་ཕྲུག་འདྲ་བའི་སྣ་ཁྲིད་དང།
དམག་དཔོན་སྐྱེས་བུ་ལུས་རྩལ་ཡོད་པའི་ཁྲབ་རྨོག་གི་ཡ་ལད་ཅན་རལ་གྲི་འཛིན་བཞིན་པ་དང་བཅས་སྣ་ཚོགས་རོལ་མོ་དང་རྒྱ་གླིང་སོགས་ཀྱིས་སྣ་དྲངས་པའི་མངལ་དབུལ་གཟབ་པར་བྱས་ལ།
གཞན་ཡང་ཞལ་དྲོའི་རྒྱས་པའི་སྦྱིན་བསྲེག་དང་གར་གྱི་མཆོད་འབུལ་རྣམས་བགྱིས་པའི་མཐར། ཁོ་བོ་ཉིད་ཀྱི་ལུས་ལ་གོས་མཚལ་ཁ་འཇམ་བྱུས་ལ་གོས་ནལ་སེར་རི་མོ་ཅན་གྱི་མཐའ་ཆག་དང་མེ་ལོང་བྱས་པའི་ཆོས་གོས་ཐང་རྐྱང་ཅིག་གྱོན།
གོས་གསེར་མའི་སྒོམ་ཞུ་ཐེལ་ལུགས་བརྗིད་ཆགས་ཤིག་གྱོན་ནས་རང་ཉིད་ཀྱི་ཆོས་ལས་སྐྱེས་པའི་སྲས་ཀྱི་མཐུ་བོ།
ངོ་མཚར་མཆོག་གི་སྤྲུལ་པའི་སྐུ་ངག་དབང་བཀྲ་ཤིས་རྣམ་རྒྱལ་གྲགས་པ་རྒྱལ་མཚན་དཔལ་བཟང་པོ་མཆེད་བཅས་འདུས་པའི་དགེ་འདུན་དང་བཅས་པའི་མེ་ཏོག་གི་ཕྲེང་བའི་བསིལ་མས་ལྷག་གནས་ཀྱི་མངའ་གསོལ་རྒྱས་པར་ཕུལ་ནས།
རབ་སྟོན་སོགས་ལ་ཞག་བཅུ་གཉིས་བསྡད་རྗེས། བྱང་ལམ་ལ་བྱས་སྙེ་མོ་བརྒྱུད་ནས་དུས་བཏབ་སྟེང་དུ་མྱུར་བར་ལམ་བཅད་དེ་ཡར་ལམ་བྱེ་མཁར་དུ་འབོད་མི་བྱུང་པ་ལྟར་ཕྱིན། ཀུན་མཁྱེན་འཛམ་གླིང་པ་རང་གི་གཙོ་མཛད་ཚོགས་པས་བསུ་བ་སོགས་སྲིད་ཞུ་ཕུན་ཚོགས་གནང།
རྗེ་ཉིད་ཀྱིས་གཙོ་མཛད་ཚོགས་པ་ཡོངས་ལ་ཆོས་འབྲེལ་དུ་རྗེ་བཙུན་ཕྱོགས་ལས་རྣམ་རྒྱལ་བའི་ཐུགས་དམ་ལྷ་ལྔའི་རྗེས་གནང་བགྱིས་ཤིང།
མང་ཇ། ཚོགས་པའི་

མི་རེ་ལ་དར་ངོས་སྐལ་རེའི་ཁ་འགྱེད་དང། ཆོས་རྗེའི་དྲུང་དུ་འབུལ་བ་རྒྱ་ཆེན་པོའི་བསྔོ་རྟེན་དཔུས་དག་ཀྱང་བྱས་ནས་ཉེས་སྐྱོན་མེད་པར་ཟླ་བ་གསུམ་པའི་ཚེས་བཅུ་བཞི་ལ་སྨོན་གྲོར་སླེབས་ཤིང། དེ་ངམ་རིངས་ཀྱི་ཆོས་སྡེར་ཇ་སིག་བརྒྱད།
བཟང་ལྡན་དུ་བཞི། གསེར་མདོག་ཅན་དུ་ཚེས་ལྔ་ལ་དམིགས་པའི་ཇ་སིག་བཞི། ལོ་ཆེན་དྲུང་དུ་ཇ་སིག་སྦྲེལ་དང་ཁ་བཏགས་དཀར་པོ་བརྒྱ་རྩ་བརྒྱད། རིན་པོ་ཆེ་ཐུགས་རྗེ་དཔལ་བ་ལ་རྟེན་ཁེབས་ཅིག།
མཆོག་གི་རྡོ་རྗེ་སློབ་དཔོན་རབ་གསལ་ཟླ་བ་མགོན་པོ་ལ་དངུལ་སྐྱོགས་དང། དུང་གི་རྟ་ཆས་ལེགས་པ། ཇ་བཟང་བ་སིག་གཅིག། ཇོ་ནང་དུ་ཇ་ཚབ་ནས་ཇེ་བྲེའི་ཁལ་ལྔ་བརྒྱའི་སྒྲུབ་རྒྱགས་བཀྱེ་ཞིང།
དེ་ནས་བྱང་དུ་བཀའ་ལུང་བཞིན་ཕྱིན་མཚམས་ཟླ་བ་བཞི་པའི་ཚེས་བརྒྱད་དང་དགུ་ལ་བདེ་མཆོག་ནག་པོ་པའི་རས་བྲིས་ལ་བརྟེན་པའི་དབང་དང། ཚེས་བཅུ་ལ་རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས་གསན་པས་དེ་ནུབ་ཀྱི་ཚོགས་གྲོལ་རྗེས་བསྙུང་བའི་ཚུལ་བསྟན་ནས།
ས་གའི་ཚེས་བཅུ་བདུན་གྱི་སྲོད་ཆེན་ལ་དཔོན་པ་ལྷ་ལྕམ་དེ་ཉིད་རང་གནས་མཁའ་སྤྱོད་ཀྱི་གནས་ལ་བཞུད་དེ། དེ་འཕྲལ་དུ་ལྷ་སར་ཇོ་བོ་རིན་པོ་ཆེ་ལ་དཀར་མེའི་རྒྱུར་གསེར་ག་ཆུང་ངུ་གཅིག་དང།
གོས་ལུ་ཉིག་གི་སྣམ་སྦྱར་སྨོན་ལམ་གྱི་ཡི་གེས་བརྒྱན་པ། དྲང་སྲོང་རིན་པོ་རི་དང་རེ་སག་གི་ཇོ་མོ་གཉིས་ལ་ཡང་སྙན་དར་ཡིག་སྦྱར།
སྟ་ལུང་vc: སྟག་ལུངདུ་རྟེན་བཞེངས་རྒྱུ་ལ་གསེར་ཞོ་བརྒྱ་དང། གསེར་མདོག་ཅན་དུ་གསེར་ས་ཐིག་མགུར་ཞོ་ཉི་ཤུ་རྩ་བཞི་འགོར་པ་དང། བྱ་རྒོད་གཤོངས་སུ་བསིལ་མ་ཞོ་ཉི་ཤུ་རྩ་བཞི་རྣམས་མང་ཇའི་རྒྱུར་ཕུལ་ཞིང།
སྐུ་གདུང་ཆས་འཇུག་དང་རྗེས་འབྲེལ་དུ་ཆོ་ག་བཀོད་ནས་རྡོ་རྗེ་རྣལ་འབྱོར་མར་

བསྐྱེད་དེ་མཆོད་ཡུལ་དུ་བཞུགས་པའི་སྤྱན་སྔར་རྡོ་རྗེ་རྣལ་འབྱོར་མའི་ཆོ་ག་རྒྱུན་མི་འཆད་དང་བཅས་ཨོཾ་གསུམ་མ་ཉིན་ཁྲི་མཚན་ཁྲི་དགུང་ཞག་མ་རྫོགས་བར་བྱས། རྗེས་སུ་ཡང་དུས་དྲན་བར་ཆོ་ག་ཆག་མེད་དང།
དགུང་ཞག་རིང་མ་རྫོགས་བར་སྒོ་སྤེལ་ནས་ཡོད་པའི་ཆོས་རྗེ་མཁས་མཆོག་པས་གཙོ་མཛད་ལ་མང་ཇ་སྦྱོར་གསུམ་མ་སོགས་འཕྲལ་དང་སྤུན་གྱི་བསྙེན་བསྐུར་འབུལ་བ་གཟབ་རྒྱས་བགྱིས། ན་བཟའ་འབུལ་གྱི་ཉིན་འཇའ་སྤྲིན་ངོ་མཚར་བ་དང།
མེ་ཏོག་གཙོ་བོར་ནས་ཁང་རང་གི་སྟེང་དུ་འབབ་ཕུལ་ཆེ་བ་བྱུང། འཇའ་སྤྲིན་ཁ་དོག་སྣ་ལྔ་ཡང་ནས་ཁང་རང་གི་སྟེང་དུ་འཁོར་བ་མཐོང་ཞིང། དགུང་ཞག་གྲོལ་ནས་ཀྱང་ཟླ་བ་བརྒྱད་པའི་ཚེས་བཅུའི་བར།
བདག་གིས་སྔར་རྒྱུན་ལས་མ་གཡོས་པའི་ཆོ་གའི་རྒྱུན་དང། ཨོཾ་གསུམ་མའི་བཟླས་པ་སྔར་ལྟར་མ་ཆག་པ་བྱས་རྗེས་ཟླ་བ་དེ་ཉིད་ཀྱི་ཚེས་བཅུ་གཅིག་ལ་སྟ་གོན་དང། བཅུ་གཉིས་ཀྱི་ཉིན་དངོས་གཞི་བྱས་པའི་དགེ་བཅུ་པ་དཔོན་སློབ་བཅུ་གསུམ་གྱི་ལུ་ཧི་པ་དང།
ལོ་ཕུ་བ་དཔོན་སློབ་བཅུ་གསུམ་གྱིས་དྲིལ་བུ་པ་ཞིག་དགོན་པ་དཔོན་སློབ་བཅུ་གསུམ་གྱིས་ནག་པོ་པའི་དཀྱིལ་འཁོར་ཞལ་ཕྱེ་ནས་ལྟ་བུ་དྲིལ་ནག་གསུམ་གྱི་བསྒྲུབ་མཆོད་མཛད་པའི་ཡོན་དུ་ཆོས་རྗེ་རྣམ་པ་གསུམ་པོ་རེ་རེ་ལ་བཀྲ་ཤིས་ཁ་བཏགས་རེ།
རབ་དཀར་ཆག་མེད་རེ། དངུལ་གཟང་རེ། སྐེད་རགས་སེར་པོ་དང་དངོས་གཙང་རེ། ཞྭ་མོ་རེ།
སྤོས་ཆག་རེ། རྒྱ་དྲིལ་སྤུས་དག་རེ། དངུལ་གྱི་ཀ་པ་ལ་ཁ་གཅོད་དང་བཅས་པ་རེ། གསེར་ཞོ་རེ། དགེ་ལྡུན་མི་རེ་ལ་སྤེན་འདབ་རེ་རེ་རྣམས་ཕུལ། དེའི་ནུབ་བདག་གིས་མེ་ཆོག་བྱས་ནས་ཨ་ཀ་རུ་

ནག་པོ་དང། ཙན་དན་དཀར་པོའི་བུད་ཤིང་གིས་སྐུ་གདུང་ཡོངས་སུ་སྦྱངས་ཤིང། དེ་ནུབ་ནམ་མཁའ་ལ་སྤྲིན་དམར་པོའི་དབྱིབས་ཀྱིས་རྡོ་རྗེ་རྣལ་འབྱོར་མའི་སྐུ་རི་བོ་ཙམ་གསལ་བར་བསྟན་རྗེས། ནམ་མཁའི་ཁྱོན་སིནྡྷུ་རའི་མདོག་ཏུ་འགྱུར་བའི་འོད་ཀྱིས་ངམ་རིང་སྤྱི་མཚོ་ཡང་བསྒྱུར་བ་བྱུང་ལ།
གདུང་ཐལ་རྣམས་དེ་ནུབ་རང་མཚོར་སྦྱངས་ཤིང། སྐུ་གདུང་དང་ལྷག་པར་ཐུགས་ལན་དུ་མར་སྐྱར་ནས་མེ་མཆོད་ཕུལ་ཀྱང་མ་ཚིག་པར་སླར་མཆོད་པའི་རྟེན་དུ་བཞག་ཅིང།
དགུང་ཞག་རྣམས་ལ་འཇའ་འོད་དང་མེ་ཏོག་གི་ཆར་གསལ་བར་བྱུང་ཞིང། གདུང་ཚངས་ཡང་རྣལ་འབྱོར་མའི་ས་ཚར་བསྒྲུབས། གྲང་གསེར་གྱིས་བྱུགས། རྡོ་རྗེ་རྣལ་འབྱོར་མའི་བྲིས་སྐུ་ཐོག་ཚད་ཅིག་འཕྲལ་དུ་བསྒྲུབས་ཤིང།
གཞན་རྣལ་འབྱོར་མ་སྟོང་སྐུའི་བྲིས་ཐང་བཅུ་དང། ཀུན་དྲིལ་རྣལ་འབྱོར་མའི་དྲིས་སྐུ་ཆེ་ཆུང་འདྲེས་པ་བརྒྱ་རྩ་ཙམ་དང། ཚ་རྟེན་གྱི་དབུ་སྐྲ་ལ་མང་རེ་ཙག་ཇོ་མོའི་འདྲ་ལེན་གྱི་ཤིང་སྐུ་དངོས་བྱོན་བཞེངས་ཤིང།
དུས་དྲན་གྱི་བཅུ་བདུན་མཆོད་ལའང་ངམ་རིངས་བྱམས་ཆེན་དྲུང་དུ་ཞལ་གསེར་ལ་མགུར་མོ་སུམ་ཅུ་སོ་བདུན་གྱི་གྲང་གསེར་སྤུས་དག་རང་དང།
སྙན་དར་སྨན་ཚེ་དཀར་ཁྲ་སེར་ཁྲ་ཡུག་སྣེ་ཚང། ལིང་ཡུག་གི་འཕན་དང། ངམ་རིངས་མཁན་པོ་ལ་འབུལ་བའི་བསྔོ་རྟེན་གོས་ཕྱི་ནང། ཇ་སིག། རྟེན་ཁེབས་གསེར་མ་སྒོ་ཚད་སོགས་དང། དགེ་འདུན་སུམ་བརྒྱ་ལ་རས་ཡུག་སྣེ་ཚང་སྤུས་བསྒྲུབས་རེ་རེ་ཕྱག་ཏུ་འབུལ་བ་དང།
གསེར་མདོག་ཅན་དུ་སྤོས་ཤེལ་ཕྲེང་བའི་ཐུག་ཚུལ་གྱི་རྒྱུ་སོགས་བགྱིས། འདི་སྐབས་མྱང་སྟོད་ལ་ཡུལ་ཙམ་ཕྱིན་ཞིང། དགུན་ཁྲིད་གྲོལ་རྗེས་རང་ལ་སྟག་ལུང་གི་འབུལ་སྐྱེལ་བ་བྱུང་བའི་སྟེངས་ནས་ཇོ་ནང་དུ་

བྲེའི་སྒྲུབ་རྒྱགས་སྟོང་རྭ་དང། བདེ་ཆེན། སངས་རྒྱས་གླིང། བྲག་རམ་གསུམ་དུ་ནས་ཁལ་བརྒྱ་བརྒྱའི་དགེ་མཐུད་བྱས་རྗེས། ཇ་སིག་བརྒྱ་དང་གོས་དར་ཡུག་ལྔ་བཅུ་ཕུལ་ནས། བྱང་ནས་ཆོས་གཞི་ཆོས་ལུང་བྱང་རྩེ་སྐོར་དང་ལུས་ཀྱི་མཐོངས་ཀྱི་སྐོར་རྣམས་གནང་ཞིང།
ཆོས་ལུང་བྱང་རྩེའི་གཞིར་ཡོད་བཙུན་མ་རྣམས་གནས་སྤོས་ཤིང་སྒྲུབ་སྡེ་གསར་འཛུགས་ཀྱི་ལུགས་བྱས། ངེད་རང་གིས་རྟག་རྩེ་སྒལ་ཙམ་གྱི་ཡར་ཕྱོགས་ལ་ཕྱིན་ནས་འཕྲལ་དུ་ལོག་ནས་ཡོང་པའི་མར་ལམ་ལྷ་ཆུ་དུས་མིན་ལ་གདོང་དུ་བསུ་བའི་ཚུལ་དུ་བྱུང་བ་ནས་ཆུ་ཕུད་དཀར་ཡོལ་གང་བཏུངས་ཤིང།
དེར་ཞབས་དྲུང་སྐྱོར་མོ་ལུང་གི་སྐོར་གྱི་སྐད་བྱ་ཚོར་བས་ཡིད་འབྱུང་ནས་ཆོས་ལུང་བྱང་རྩེར་ཞག་འགའ་ཡིད་འཕམ་པའི་ངང་ནས་མཚམས་སེ་ཡོད་སྐབས་སུ།
གཟིམས་སྤྱིལ་དཀར་པོར་སྲིན་ལག་གཡོན་ནས་ཁྲག་གི་རྒྱུན་བརྡོལ་བས་དབང་བསྐུར་ཅིག་བྱས་རྗེས། ལྷོའི་མཚོ་སྒོ་ཕྱོགས་ལ་འབོད་མིའི་བྱ་མ་རྟ་ཞིག་གི་རྐྱེན་སྦྱར་ནས་ཕྱིན་པའི་ཡར་ལམ་མང་དཀར་ལ་བྱས།
རབ་གསལ་ཟླ་བ་མགོན་པོ་ལ་ཡང་གསེར་སྲང་ཕྱེད་དང་གསོལ་ཇ་བཟང་བའི་འབུལ་བ་བྱས་ནས་རྗེ་བཙུན་གྱི་སྒྲུབ་གནས་ཆ་ལུང་གི་གནས་སྐབས་བགྱིས་ཏེ་མཚོ་སྒོའི་མདུན་གྱི་ཆུ་བོ་ཆེའི་རྦ་ཀློངས་ལ་མི་ཉི་ཤུ་ཙམ་གྱིས་འདོལ་ལི་ལ་བཏེག་ནས་ཕྱིན་པས་ཡ་ང་ལ་གཡང་ཟའི་ངང་ཉིད་ནས་ཕ་རོལ་དུ་སོན།
དེར་ཡང་ནི་གུའི་མགྱོགས་ཁྲིད་དང།
ལྷག་པར་ཆོས་འཁོར་ལྷུན་པོ་ནས་རྗེ་ལྷ་བཙུན་པའི་དྲུང་ལ་དགོས་བཞེད་ལྟར་བཀའ་གདམས་གླེགས་བམ་ཚང་བ། ཐིག་ལེའི་ཁྲིད་དང་རྗེས་འབྲེལ་ཐིག་ལེ་བཅུ་དྲུག་གི་དབང། བདེ་མཆོག་ནག་པོ་པའི་དབང།
ནག་པོ་གཞུང་དྲུག་གི་ལུང། མགོན་པོ་

གདོང་བཞི་པའི་རྗེས་གནང། རྒྱུད་སྡེ་ལྔ་ཆེན་མོའི་དབང་སོགས་བསྟན་པའི་རྒྱུན་ལ་བསམ་ནས་ཕུལ་ཞིང། སླར་ཡང་མཚོ་སྒོ་ཉི་ནས་ཤར་དུ་ཡོང། དྲུང་འབུམ་རམ་པ་དང་མཇལ། ཁོང་ཉིད་ཀུན་མཁྱེན་རིན་པོ་ཆེའི་གདན་སར་བཞུགས་པ་དང།
སྐྱེས་ཡུལ་གྱི་ཞེན་སྟབས་བྱས་གོས་ཕེལ་མཚལ་ཁ་རི་མོ་ཅན་ཞིག་ཀྱང་འབུལ་བ་བྱས་ཤིང། དེ་ནས་མངའ་བདག་རྒྱལ་མོ་དགོངས་པའི་དབྱིངས་ལྟར་རྗེས་སུ་བསྒྲུབས་ནས་ལྕེ་ལུང་གི་རྫོང་ལ་རབ་གནས་ལ་ཕྱིན།
དེར་རྒྱལ་རྩེ་ནས་སྡེ་པའི་བཀའ་ཤོག་འབོད་མི་གནང་བྱུང་ཞིང། བློ་བདེ་ནས་ཀྱང་སྡེ་པ་མགོན་ཆེན་པ་བསྙུང་བ་ཐུ་མོ་སྐུ་སྲོག་གི་དགག་བྱ་ལ་ཐུག་པ་ཡོད་པའི་ནན་བསྐྱེད་ཀྱི་གསུང་ཤོག་བྱུང་ཡང།
ད་ལྟ་ངེད་ལྕེ་ལུང་ནས་གཏིང་སྐྱེས་རང་ལ་ལམ་མི་འཆག་ལ་འགྲོ་ཞིང། ད་རེས་སྡེ་པ་མགོན་ཆེན་པ་མི་གཤེགས་པའི་ཁག་ལེན་ངེད་རང་གིས་བྱེད་པའི་ཞུ་ཡིག་ཕུལ་བ་ལ། སྙུང་བ་ཐུ་བ་རང་གི་སྒང་ཡིན་པས་དེར་ཡིད་ཆེས་མ་བྱས་ནའང།
རྗེས་སུ་དེ་ཐོག་ཏུ་ཁེལ་པས་སླར་དད་མོས་འཕེལ་བ་བྱུང་འདུག།དེ་ནས་གཏིང་སྐྱེས་མཁར་ཆེན་གྱི་གཟིམས་ཁང་གསར་འདེབས་རང་དུ་ཟླ་བ་གསུམ་གྱི་རིང་ལ་དགའ་ལྡན་རྩེ་པའི་གཞི་གྲ་དཔུས་གཙང་གང་ཡོད་ཀྱི་སྟེང་དུ་དགོན་འོག་གི་གྲྭ་པ་དཔུས་སྒྲུགས་བྱས་པའི་གྲྭ་པ་རང་བརྒྱ་དང་བདུན་ཅུ་དོན་ལྔ་ཙམ་ལ་ལམ་འབྲས་སྨིན་པའི་མཐར་ཐུག་པའི་གཞུང་རྐྱང་རྫོགས་པར་བཤད་ཅིང།
སྡེ་པ་ཡབ་སྲས་ཀྱི་གཙོ་མཛད་ལ་ཤིན་ཏུ་སྤྲོས་མེད་ཀྱི་ཟབ་ཁྲིད་ལག་བཅངས་སུ་བསྒྲིལ་བ་དང། ལྕེ་ལུང་རྫོང་གི་མཁའ་སྤྱོད་པའི་གདན་ས་བ་ལ་བཀའ་བསྡམས་vc: གདམསགླེགས་བམ་ཚང་བའི་དབང་ལུང་ཁྲིད་ཆོས།
ལ་སྟོད་ལྷོ་ཕྱོགས་ནས་བྱོན་པའི་རྟོགས་ལྡན་ཆོས་སྐུ་ནམ་མཁའི་མིང་

ཅན་སོགས་ཁོང་དཔོན་སློབ་རྣམས་ལ་ཤངས་ཆོས་རྫོགས་པ་དང། གཞན་ཡང་བདེ་ཀྱཻ་སོགས་ཀྱི་དབང་ལུང་ཕྲན་ཚེགས་ཁོང་རང་རྣམ་པའི་ཞེ་འདོད་གང་ཡོད་ཀྱང་ལྷུག་པར་བྱས། གཟིམས་ཁང་གསར་པ་ལ་རབ་གནས་ཀྱང་གཟབ་རྒྱས་བགྱིས་ཤིང།
ལམ་འབྲས་ཀྱི་སེམས་བསྐྱེད་སྐབས། གཏིང་སྐྱེས་ནས་སྡེ་པ་རིན་པོ་ཆེའི་དྲུང་གིས་དེར་འདུས་ཀྱི་དགེ་འདུན་སྐྱེ་བོའི་ཚོགས་དང་བཅས་པ་ལ་ནས་འགྱེད་དང། རང་རེ་ལ་ཡང་བསྔོ་རྟེན་དུ་གཏིང་སྐྱེས་བྲེ་ཆེན་གྱི་ནས་དཔུས་གཙང་སྟོང་རྭ་གཅིག་གི་འབུལ་བ་བྱུང་བ་ལ་གཞི་བླངས་ནས།
དགེ་འདུན་ཉིས་བརྒྱས་ཟླ་བ་གཉིས་ཀྱི་རིང་ཏལ་པོར་ཁ་ཆེ་པཎ་ཆེན་གྱི་ལུང་བསྟན་སྒྲོལ་མའི་དྲུང་དུ་སྒྲོལ་མ་འབུམ་གཏེར་བཅུ་གཉིས་རྒྱུན་ཅིག་ལ་གནང་བས་རང་གཞན་གྱི་བར་ཆད་དུ་མའི་སྒོ་གསལ་བའི་ལེགས་ཚོགས་ཡིད་ཆེས་པ་རང་བྱུང་ཞིང།
དེར་གཏིང་སྐྱེས་ཀྱི་ལམ་འབྲས་ཟབ་རྒྱས་བཅུ་བདུན་ལ་གྲལ་བའི་བཅོ་བརྒྱད་ལ་ཤར་ཕྱོགས་ལ་ཕྱིན་ནས།
ཐོག་མར་རྒྱལ་རྩེའི་རྩེ་རྒྱལ་རང་དུ་ཞག་སྦྲེལ་ཙམ་ངལ་གསོས་ནས་རྩེ་ཆེན་ཕུའི་གད་སེར་དགོན་པར་ཟླ་བ་གཉིས་ནང་མཚམས་བསྡམས་པའི་རིང། མཁན་རིན་པོ་ཆེས་བཀས་བསྐུལ་ནས་པཎ་ཆེན་གྱི་རྣམ་ཐར་རྒྱས་པར་སྤེལ་བའི་རྩོམ་པ་བགྱིས་ཤིང།
དེ་ཉིད་གསེར་ཡིག་ཏུ་སྒྲུབ་པའི་བཀའ་དྲིན་ཡང་མཁན་རིན་པོ་ཆེ་ཉིད་ཀྱིས་གནང། དེ་མཚམས་རྩེ་ཆེན་དུ་ཟླ་ཕྱེད་ཙམ་གྱི་རིང་སྔར་གྱི་སྦྱོར་དྲུག་གི་ཞབས་དང་ནི་གུའི་དབང་ཁྲིད་སོགས་མང་དུ་བཤད་ནས།
རྒྱལ་རྩེ་ནས་བདག་ཆེན་ཆེ་ས་རིན་པོ་ཆེའི་བཀའ་བསྐུལ་ཡང་ཡང་བྱུང་བ་ལྟར་གཟིམས་ཁང་མངོན་དགར་ཟླ་བ་གསུམ་གྱི་རིང་ལ་ཐོག་མར་སྐུ་མཆེད་ཡབ་སྲས་ཀྱི་གཙོ་མཛད་ལ་དབང་བསྐུར་རྡོ་རྗེ་ཕྲེང་བ་དབང་

གི་མཐའ་རྒྱས་ལེགས་པར་ཕུལ་རྗེས། གསུང་ངག་ཆ་ལག་རྫོགས་པའི་སློབ་བཤད་དང། གཞན་ཡང་དབང་ལུང་རྗེས་གནང་དཔག་ཏུ་མེད་པས་དགོས་པའི་དབྱིངས་གང་བར་བགྱིས་ཤིང། མངའ་བདག་རྒྱལ་མོའི་དྲུང་གི་གཙོ་མཛད་ལ་ཡང་ནི་གུའི་དབང་ཁྲིད་རྫོགས་པར་བགྱིས་མཚམས།
ལྷོ་མོན་ཕྱོགས་ཀྱི་ཕག་རི་རིན་ཆེན་སྒང་ནས་ལྷ་པའི་དྲུང་གི་འབོད་མི་ནན་བསྐྱེད་ཡང་ཡང་བྱུང་བ་བཞིན། ཤིང་འབྲས་འདྲ་ཟ་བ་དང། བསོ་ཡང་བསོད་པར་འདུག་སྙམ་སང་འདེགས་གནང་འདེགས་རང་ལ།
གོང་ནས་བཀའ་དྲིན་ཅན་གྱིས་རྩེ་ལྔ་ཡེ་ཤེས་རྫོང་གི་ལྷ་ཁང་གསར་བཞེངས་ཀྱི་རབ་གནས་ལ་ཤོག་གསུང་པའི་བཀའ་ཤོག་ཕེབས་པ་ལ་བཀའ་དྲིན་བསབ་པར་དཀའ་བའི་ཡུས་ཀྱིས་ཡོངས་ནས།
རབ་གནས་ཀྱང་བཅུ་བདུན་མཆོད་སྟེངས་རྒྱལ་ཕུར་འཛོམས་པའི་དུས་སྟེངས་སུ་ལེགས་པར་གྲུབ་པའི་སྐབས་འདི་ཉིད་དུ། དབུས་ནས་ཞབས་དྲུང་དཔོན་པ་ཁྲི་ལྕམ་དྲུང་ཕེབས་བྱུང་བའི་ཕེབས་བསུ་ལ་རི་ཁྲོད་ཇོ་ནང་དུ་སླར་ལོག་ནས།
སྐུའི་དུབ་པ་གང་བསོས་ཀྱི་དགོངས་ལེན་མཐའ་དག་དང། ཚེ་དབང་བརྒྱ་རྩ་སོགས་བཀའ་དྲིན་རྗེས་དྲན་བགྱིས་ཤིང། འདི་སྐབས། ལྷ་རྩེར་བྱང་ནས་ཆོས་རྒྱལ་མེས་དབོན་རྣམས་ཀྱི་དྲུང་དུ་མཇལ་བ་ལ་ཕྱིན།
ཞག་ལྔ་ཙམ་གྱི་རིང་ལ་གཤེད་དམར་ལྷ་ལྔའི་དབང་དང་ཚེ་དབང་བརྒྱ་རྩ་རྣམས་ཕུལ། སླར་ཇོ་ནང་དུ་འཁོར་རྗེས། ཆོས་རྗེ་དར་མ་བའི་དྲུང་དང་མཁས་མཆོག་གྲགས་བཟང་པ་ལ་ནི་གུའི་ཁྲིད་དང།
གོང་ནས་ཀྱི་གཙོ་མཛད་ལ་རྩ་དབུ་མའི་ཁྲིད། དཔོན་ས་བདག་མོའི་དྲུང་དུ་སླར་ཡང་ཚེ་དབང་བརྒྱ་ཚར། གཞན་ཡང། སྡེ་པ་ལྷ་ས་རྫོང་པ་ལ་ཕུར་པའི་སྟོད་ལས་སྨད་ལས་ཀྱི་དབང་རྣམས་བྱས་

རྗེས། ཉེར་བཞིའི་རྒྱལ་ཕུར་འཛོམ་པའི་འགྲུབ་སྦྱོར་ལ། ཡང་ཡང་བཀའ་ཐོ་བྱུང་བ་བཞིན་གཞིས་ཀ་རིན་ཆེན་སྤུངས་པར་ཕྱིན། མར་ལམ་གསེར་མདོག་ཅན་ཚོར་མཁས་སློབ་རྣམ་པ་ལྔས་གཙོ་མཛད་ལ། པཎ་ཆེན་བཞུགས་ཁྲིའི་སྟེང་ནས་རང་རེས་བརྩམས་པའི་པཎ་ཆེན་རྣམ་ཐར་གྱི་ལུང་བཀླགས་ནས་མ་མྱུར་བར་བཅད་དེ།
ཚེས་གསུམ་ལ་ཕོ་བྲང་རིན་ཆེན་སྤུངས་པར་ལེགས་པར་བཏོལ་པའི་ཉིན་མན་ལྷ་རྫས་མེ་ཏོག་དཀར་པོའི་ཆར་ཆེན་ཉིན་རེ་བཞིན་རྒྱུན་མ་ཆད་པར་འབབ་པ་ཞག་བདུན་བྱུང་ཞིང།
ས་སྐྱོངས་མིའི་དབང་པོ་སྡེ་པ་རིན་པོ་ཆེའི་ཞབས་དྲུང་ཉིང་དུ་དགོངས་དབྱིངས་བཞིན་དུས་འཁོར་བདེ་མཆོག་གཤེད་དམར་སོགས་དབང་གྲངས་མང། ཚེ་དབང་ལྷ་དགུ།
གྲུབ་རྒྱལ་མ། ཚེ་རྟ་སྦྲགས་མ་རྣམས་ཀྱི་དབང་བརྒྱ་ཚར་གསུམ། ཆོས་སྐྱོང་རིས་མང་པོའི་བཀའ་བསྒོ། ་ཕྱག་ཆེན་ངོ་སྤྲོད་སོགས་ཕུལ་ཞིང། སྡེ་པ་རྒྱལ་བུའི་དྲུང་དུ་ཡང་དེ་མཐུན་ཚེ་དབང་རྣམས་དང།
གུ་རུའི་ཟླུམ་པོའི་བཞིའི་དབང། རྭ་ལྔར་དཔོན་སུ་ཡུམ་ཆེན་མོའི་དྲུང་དུ་ཡོད། སྦྱོར་དྲུག་ངོ་སྤྲོད་སོགས་དགོས་ཞེས་ཀྱི་དབང་ཆོས་ཕུལ། སླར་རི་ཁྲོད་ཆེན་པོར་བར་ཆད་ཀྱི་མཚན་མ་མེད་པར་སླེབས་མཚམས།
གནས་རྙིང་རྗེའི་དྲུང་དུ་དབང་རྡོར་ཕྲེང། སྒྲུབ་ཐབས་རྒྱ་མཚོ། སྒྲོལ་མ་གཉེར་གཅིག་དང། དགོངས་པའི་བཞེད་རང་དུ་སྣང་བས་ཤངས་ཆོས་ཡོངས་རྫོགས་སོགས་དབང་འོང་མན་ངག་གིས་ཐུགས་ཀྱི་རེ་བ་མཆོག་ཏུ་བསྐངས་པའི་སྐབས་འདི་ཉིད་དོ༎ཞེས་རེ་ཞིག་བརྗོད་པའི་སྒོར་གྱུར་པ་དེ་ཙམ་དེ་དབྲི་བསྣན་མེད་པའི་སརྒར་ཕྱེ་བའི་ལི་ཁི་ཏཾ།ཡིད་དབང་ཆོག་ཤེས་བྲལ་བའི་རློམ་པ་ཅན༎ནམ་

ཡང་བདེ་བའི་མལ་དུ་མནལ་མི་སྲིད༎གང་བྱུང་ཅིས་ཀྱང་ཆོག་པའི་གུ་ཡངས་པོ༎འཆར་ཁའི་སྣང་བས་བསད་པར་ནུས་མ་ཡིན༎བསླབ་སྦྱང་འབད་པས་རྔོ་ཐོགས་བགྱིས་པའི་ཆོས༎གྲོག་མཁར་སྦྲང་རྩི་ཇི་བཞིན་ཕྲ་མོའི་ཆད༎མ་འདྲེས་ཡོངས་སུ་བརྩེགས་པའི་ཐོས་པའི་ནོར༎དལ་འབྱོར་དོན་ཡོད་བགྱིས་པར་མཚོན་དཔེའོ༎ཟང་ཟིང་འབྱོར་པས་དབུལ་བའི་བསོད་སྙོམས་པ༎རྒྱ་ཆེན་ཐོས་པས་ཕྱུག་པའི་མཛོད་ལྡན་བདག༎རྣམ་ཐོས་ཛམ་ལྷའི་དཔལ་ལའང་མི་སྨོན་པའི༎འཕགས་ནོར་བདུན་གྱིས་ཡིད་ཀྱི་དབུལ་བ་བསལ༎འདིར་སྣང་ཡུད་ཙམ་མདང་ནུབ་རྨི་ལམ་བཞིན༎འཕྲུལ་ཤེས་བདེན་པར་འཛིན་པའི་ཁྲིམས་ཡོད་དམ༎ཚེ་རབས་སྐྱིད་པའི་ལེགས་སྨོན་དམ་པའི་ཆོས༎གང་ལའང་ཐོས་པའི་བག་ཆགས་བཞག་འདིའོ༎ཡང་ཡང་སྲིད་པའི་གནས་འདིར་བདག་འཁྱམས་མོད༎ཀུན་ཏུ་དགེ་བའི་བཤེས་ལ་བརྟེན་པ་དང༎ལས་དཀར་ཆོས་ཀྱི་བྱ་བས་མ་ཕོངས་པའི༎མཚམས་སྦྱོར་བཟང་པོས་ནམ་དུའང་མ་བཏང་ལགས༎དེང་ནས་བཟུང་ཏེ་བྱང་ཆུབ་བར་དུ་ཡང༎རྒྱ་ཆེན་ཐོས་པའི་བྱ་བས་མི་ཞུམ་ཞིང༎ཞི་བའི་དབྱིངས་ལ་ཅི་ནས་མི་སྲེད་པའི༎ནམ་ཡང་འགྲོ་བའི་དོར་ལ་རྗེས་ཕྱོགས་གྱུར༎གསོན་ཡང་བྱ་རྒྱུ་བསྟན་དང་སེམས་ཅན་ཆེད༎གུམ་པར་གྱུར་ཀྱང་ལས་སྨོན་དེ་ཉིད་དེ༎མདོར་ན་ལུས་ངག་ཡིད་ཀྱི་བགྱི་བའི་ཚོགས༎བསྟན་དང་སེམས་ཅན་དོན་ཕྱིར་བསྔོ་བ་ཡིན༎བསྐྱིད་པར་གྱུར་ནའང་དཀོན་མཆོག་ཐུགས་རྗེའི་མཐུས༎སྡུག་ཀྱང་སྔ་མའི་ལས་མཛད་ཡིད་སྤྲོའི་ངང༎སྐྱིད་སྡུག་སྔང་བས་ལྷ་ཆོས་མི་འགོག་པ༎ཡི་དམ་འདི་ལ་ནམ་ཡང་འགྱུར་བ་ཅི༎དེང་སང་

དུས་ཀྱི་མཐར་ལྷུང་ཁྲེལ་བོར་བས༎ཤེས་ལྡན་ཡོངས་ཀྱང་ངན་གཡོའི་ལས་མ་འཇུག༎མ་ལུས་འགྲོ་བའི་བདེ་སྐྱིད་འཇོམས་བྱེད་པའི༎མི་ཟད་སྡིག་པའི་ལས་སྟོབས་ཨེ་མ་མཚར༎བློ་མིག་གསལ་ན་ལས་འབྲས་མེ་ལོང་ལྟོས༎དཀར་ནག་མ་འདྲེས་བདེ་སྡུག་འདྲེན་མའི་གཟུགས༎མཐོ་རིས་ངན་འགྲོའི་གནས་བཀོད་ཇི་ལྟའི་ཚུལ༎མཐོང་ཚེ་དྲན་པའི་ངང་དེར་ཐེ་ལེ་རྒྱོབ༎ཁ་དྲག་དཔུང་ཆེ་ང་རྒྱལ་རི་བོའི་སྤོ༎ཆེར་རློམ་ཕལ་ཆེར་དམྱལ་བའི་དངོས་རྒྱུར་མཐོང༎ཡུད་ཙམ་མི་རྟག་རྟག་འཛིན་འཁོར་བའི་གཤིས༎སྨྱོན་པའི་སྣང་བློའི་དཔེ་འདྲ་ཨ་རེ་སྡུག༎མི་རྟག་མཐོང་ཡང་མི་རྟག་མ་དྲན་པ༎བདག་འདྲས་གདམས་ངག་བརྒྱ་ཕྲག་བསྒོམས་ཀྱང་འཆལ༎ཚེ་འདིའི་བྱ་བས་ངེས་པར་ཡིད་སྐྱོ་བ༎དེ་ཚེ་བདག་གིས་བསགས་པ་དོན་དང་ལྡན༎མདོར་ན་སྲིད་དང་ཞི་ལ་མི་གནས་པའི༎མཐའ་བྲལ་དབྱིངས་དེར་རང་སེམས་ངལ་བསོས་ནས༎ཡང་ཡང་མར་གྱུར་དྲངས་མེད་སེམས་ཅན་ཚོགས༎རིས་མེད་ཕན་བདེའི་དཔལ་ལ་འགོད་གྱུར་ཅིག༎ཅེས་སྔར་བྲིས་པའི་རྣམ་ཐར་ཡང་རྒྱན་གྱི་སྤེལ་རྒྱན་དུ་བརྗོད་པའི་ཡང༎
དད་ལྡན་འགས་བསྐུལ་འདེབས་སུ་བགྱིས་པའི་ངོར་དགེ་སློང་རྣལ་འབྱོར་སྤྱོད་པ་པ༎ འཇམ་མགོན་གྲུབ་པའི་དཔའ་བོ་དཔལ་ལྡན་ཀུན་དགའ་གྲོལ་མཆོག་བློ་གསལ་རྒྱ་མཚོའི་སྡེས་ཇོ་ནང་གཟིམ་སྤྱིལ་དུ་ཡི་གེར་བཀོད་པའི་བགྱི་བ་པོ་ནི་མོས་ལྡན་སྨིན་གྲོལ་རྒྱལ་མཚན་ཞེས་བྱ་བས་བགྱིས་སོ༎
་་༎རྣམ་ཐར་མཚར་རྒྱན།

ཤྲཻ་ཡ་སེསྟུ།འཇམ་མཉེན་མགོན་གྱུར་གྲུབ་པའི་དཔའ་བོ་ནི༎དཔལ་ལྡན་འགྲོ་ཀུན་རབ་དགའི་སྨིན་གྲོལ་མཆོག༎ཟབ་ཅིང་རྒྱ་ཆེའི་ཆོས་ཀྱི་འཁོར་ལོ་ཡང༎བློ་གསལ་རྒྱ་མཚོའི་སྡེ་ཡིས་རྣམ་པར་སྐོར༎སྲིད་པའི་དཔལ་གྱིས་མྱོས་པའི་དབང་ལྡན་ཀུན༎རབ་དཀའི་ཆོས་ཀྱི་སྣང་བས་གྲོལ་བ་མཆོག༎རང་རང་སྐལ་པའི་ཆ་ཤས་གྱུར་པ་ནི༎བློ་གསལ་རྒྱ་མཚོའི་སྡེ་ཡིས་ཡང་ཡང་སྦྱིན༎ཀུན་ལ་སྙོམས་པའི་ཡིད་དགའི་ཕན་སེམས་ཙམ༎རང་གྲོལ་མཆོག་གི་སེམས་ལ་བཞག་བྱས་ཏེ༎ཕྱོགས་སུ་མ་ཆད་བདེ་བའི་དབུས་གང་དུ༎ཆོས་སྦྱིན་ཟང་ཟིང་མེད་པའི་ཕན་བདེ་སྤེལ༎གང་ཡང་གཞན་ལ་རབ་མཁུའི་ཁོང་ཁྲོའི་ཡིད༎ཡིད་ཀྱི་ཁང་བུ་རང་སྣང་ལ་མཆེལ་དག༎དག་པའི་སྣང་བ་རྒྱ་ཆེའི་སྐལ་དམན་རྣམས༎རྣམ་གྲངས་དུ་མའི་སྙིང་རྗེའི་གནས་སུ་མཐོང༎ཆོས་ཚུལ་ཀུན་སྣང་དྭངས་པའི་ཡིད་ཀྱི་མཚོ༎མ་འདྲེས་གསལ་བའི་གཟུགས་བརྙན་བྱེ་བ་བརྒྱ༎འགལ་མེད་དད་མོས་སྣང་བའི་རང་བབས་ནི༎དཔྱོད་ལྡན་མིག་གི་གཟིགས་མོར་རྣམ་པར་བཀྲ༎འདི་ན་སྔ་མའི་ལས་འཕྲོ་ལས༎ཉེ་བར་རྙེད་པའི་དལ་འབྱོར་མཆོག༎རྣམ་ཀུན་དོན་ཡོད་གྱུར་པ་ཡིས༎བདག་ཡིད་ལན་བརྒྱར་ཚིམ་པར་གྱུར༎བཀའ་དྲིན་

ཁུར་གྱིས་ལྕི་བ་ཡིས༎ཡོངས་འཛིན་ཡིད་བཞིན་ནོར་བུ་རྣམས༎ཆོས་དབྱིངས་རྒྱ་མཚོར་ཐིམ་གྱུར་ནས༎སྲིད་ཞུའི་ཡུལ་གྱུར་སྐལ་པ་ཕྲ༎སྐུ་བརྙན་ཙམ་གྱི་ཆ་ཤས་ལ༎རྗེས་དད་མིག་ཆུ་གཡོ་བཞིན་ཡང༎བླ་མས་ནོར་བའི་དུས་དག་ལ༎རྗེས་དྲན་བསྐུལ་ཕྱེད་མཆོད་ལ་བརྩོན༎གང་དག་ཉི་འོད་མདུན་དག་ཏུ༎སྲིན་བུའི་མེ་ཁྱེར་སྣང་འཛིན་ལྟར༎དངོས་ཉིད་ལས་གཞན་འདྲ་འབག་དག༎འབད་པ་ལྷུར་ལེན་བྱིས་བློའི་ཚུལ༎བདག་ནི་བསགས་པའི་མཐར་ལྷུང་པས༎ཡུལ་མཆོག་དངོས་མཐོང་ལས་གཞན་པའི༎རྨི་ལམ་རོལ་པར་མཇལ་ཙམ་ལ༎དགའ་བ་སེམས་འདི་ཐ་ཆད་དོ༎ཨེ་མ་དམ་པའི་མགོན་གང་གི༎གསུང་གི་དབྱངས་སྙན་རྣར་ལེན་ཞིང༎ཞབས་པད་གུས་པའི་གཙུག་རྟེན་རྣམས༎དགའ་བ་རྒྱ་ཆེན་སྒོམ་པར་རིགས༎དེ་ཡང་དཔལ་ཇོ་མོ་ནང་གི་རི་ཁྲོད་ཆེན་པོར་དུས་ཁྲིད་དང་རྗེས་འབྲེལ་ཟབ་ལམ་རྡོ་རྗེའི་རྣལ་འབྱོར་གྱི་སྐལ་བཟང་ཡེ་ཤེས་ཀྱི་མིག་ཅན་དུ་བསྒྲུབ་པར་བགྱིས་པའི་རྗེས་ཐོགས་ཉིད་དེར་ཇོ་མདའི་འདོམ་པའི་སྟོད་ཙམ་གྱི་དར་ཟམ་དེ་ལ་ཐོན་ནས་རྒྱ་མཁར་བརྒྱུད་ནས་དེ་ནུབ་སྨོན་འགྲོར་ཉལ།
སང་སྨོན་འགྲོའི་ཕུའི་དགོན་ཆུང་གི་ལ་ལ་བྱས་ཆོས་ལུང་བྱང་རྩེར་ཕྱིན་པས་ལ་མཚམས་ཀྱི་ཕག་མོ་དུར་ཁྲོད་ཀྱི་པདྨ་བྲག་ཁུང་གི་ཐད་དེར་མཛེ་ཕོ་ཐར་པ་བས་སྟོད་རེས་དམར་པོ་ཤིན་ཏུ་ལེགས་པ་ཁ་གསུམ་སྦྲེལ་ཅིག་ཕུལ་བྱུང་བས་ཁོ་ལ་མཛེ་བྱུང་བ་མིན་ཅིང་མིང་ལ་མཛེ་པོར་བཏགས་པར་སྣང་བས་བསམ་དུས།
མིང་གྲྭ་ལ་དཔགས་ན་དམ་ཚིག་གི་སལ་སེལ་ཨེན་ཙམ་གྱི་བརྡའ་ཆོས་དང། ཕུགས་རྗེ་རྣལ་འབྱོར་

མས་རྗེས་སུ་འཛིན་པའི་རྟེན་འབྲེལ་དུ་རས་དམར་དྲི་མས་མ་གོས་པ་འོད་ཆགས་འདིར་འདུག་བསམ་པ་བྱུང་ནས་གཟིམས་སྤྱིལ་དཀར་པོར་ཨོཾ་གསུམ་མའི་བཟླས་པ་ཅི་མང་དང། ལྷོ་ན་ཆོས་སྐུ་ནམ་མཁའི་མཚན་ཅན་པ་དཔོན་སློབ་རྣམས་ཀྱང་དུས་དེར་བྱོན་བྱུང་ནས་གྲྭ་པ་རྣམ་པས་ཞལ་སེར་མའི་སྟེང་གི་ད་ལྟའི་མཆོད་རྙིང་འདི་བརྩིགས་ཤིང།
བཀའ་ཆོས་ནི་གུའི་ཁྲིད། གྲུབ་ཐོབ་བརྒྱད་ཅུའི་བྱིན་རླབས་རྣམས་བྱས། དེ་དུས་རང་བྱོན་པ་ལྷ་བསྲུངས་རྒྱལ་པོ་བ་ཡང་ཆོས་དེ་རྣམས་ཉན་པའི་ལུགས་བྱེད་ཀྱི་སྣང་བ་ལ།
ཁོ་རང་གི་ལོག་ཤེས་ལ་སྔ་སོར་འབྲུག་པའི་སྒར་ལ་ཕྱིན་དུས་གཅུང་རིན་པོ་ཆེའི་དྲུང་དུ་ཕྱག་རྒྱ་ཆེན་པོའི་ངོ་སྤྲོད་ཞུ་དུས་རྟོགས་པ་སྐྱེས་པའི་རློམ་པ་དང།
ནི་གུའི་ཁྲིད་ལ་ཡང་འདི་འདྲ་རྣམ་རྟོག་རྒྱུན་འབྲེལ་རང་གི་བསྒོམ་པར་འདུག་ཟེར་ཆས་འདོགས་དང། ཁྱད་པར་གྲུབ་ཆེན་བརྒྱད་ཅུའི་རྣམ་ཐར་ལ་ཡང་ཆས་སྤྱོད་འབའ་ཞིག་གི་བརྗོད་འདོགས་རང་བྱེད་ཀྱི་འདུག་དུས།
ཕྱག་དྲུག་པའི་རྗེས་གནང་ཞིག་གི་སྐབས་ངེད་ཀྱི་གསལ་སྣང་ལ་ཏྲཀྴད་ཀྱིས་ཁོའི་མགོ་བཅད་ནས་ཁྱེར་སོང་བའི་སྣང་བ་ཤར་བས། ཁོ་རང་ལ་ཡང་དངོས་ཀྱིས་ཁྱེད་ཀྱི་མགོ་འདི་མི་ལག་ཏུ་མཆོར་ངེས་འདུག་པས་འགྲོ་འགྲོ་མངསvc:
མངས?པ་མི་དགའ་ཡང་ཡང་ལབས། ཕྱིས་ནི་དེ་བཞིན་རང་གསལ་མཐོང་དུ་བྱུང། སྐབས་དེར་འཇགས་པ་གདན་ས་པ་ཡང་རྐང་གཏད་ཆོས་ཞུ་ལ་བྱུང་བས་སླར་ནི་གུའི་ཁྲིད་དང།
ཁྱད་པར་འཇགས་པ་དཔོན་སློབ་ལ་ཕྱག་ཆེན་གའུ་མའི་ཟབ་ཁྲིད་རང་རེ་རང་གི་ཁྲིད་ཡིག་གི་སྟེང་ནས་བྱས་ཤིང། དེར་བླ་མ་ཁྲོ་བ་དང་བདུད་རྩི་སྦུག་པའི་བླ་མ་ཡང་བྱུང་ས་ལ་ཡང་ནི་གུའི་གསེར་ཆོས་བཞི་ཀ་ཚང་པར་བཤད།
ཆོས་དེ་རྣམས་གྲོལ་རྗེས་

དྲུང་ཆོས་སྐུ་བ་དཔོན་སློབ་རྣམས་ལྷོ་ལ་ཐེགས། བླ་མ་རྣམ་པ་ཡང་རང་རང་གི་དགོན་པར་ལོག། འཇགས་པ་གདན་ས་པ་ནས་མར་ལམ་ཇོ་ནང་དུ་གནས་འཇལ་ལ་ཡོང་པའི་དུས་དེར་གཞིས་ཀ་ནས་བྱང་གཡུང་གི་དམག་ཤངས་སུ་ཡོངས་དུས་སྨད་ཧོར་དང་བསྟུན་པའི་དགོས་མེད་འགའ་རེའི་ཞབས་འདྲེན་ལ་དགོངས་པའི་འཇག་ཏུ་མངགས་མི་གནང་ནས་ནག་མེད་ཀྱི་གཙོ་བོ་དགེ་སློང་འཇམ་དཔལ་མ་ཆུ་སྐྱུར་དང།
གཞན་གདན་ས་པས་གཙོ་བྱས་ལ་ཡང་དྲག་པོའི་བཀའ་བཀོད་ཕེབས་ནས།
དཔལ་ནམས་ན་སྡེ་པ་བཞུགས་པ་ལ་མི་རྐང་བཙུགས་བཏང་བའི་ཞུ་ངོ། ལྷག་པར་ཁྲ་མ་ནས་ཀྱི་དྲུང་དུ་ཕ་ཏྲཻ་བོའི་ཞལ་སྒོའི་གདུང་ངེད་རང་གི་གདུང་སྐལ་དེ་ཕུལ་ནས་ངོ་ཆེན་ཞུས་པས།
སྐུ་ངོ་ཁྱད་འཕགས་བཀའ་དྲིན་བསྐྱངས་ཏེ་གསོར་གནས་བྱུང་རྗེས། གསེར་མདོག་ཅན་ཕྱིན་རྗེ་འབུམ་པའི་དྲུང། ཆོས་རྗེ་བྲག་ཐོག་པ་གཉིས་ཀྱི་གཙོ་མཛད་ལ་བླ་བྲང་གི་བསྐྱེད་ཚལ་དེར་རྡོ་རྗེ་ཕྲེང་བའི་དབང་བསྐུར་ཞིག་བགྱིས་པས་ཁམས་ཀྱང་ལྷག་པར་མ་བདེ་ཞིང།
རྒྱུན་གཏོར་བྱ་རོག་གིས་གཏན་ནས་མི་ཟ་བ་བྱུང་བས་རྣམ་རྟོག་སྐྱེས། དབང་བསྐུར་ཉི་ཤུ་རྩ་གསུམ་སོང་བའི་ཕྱེད་མཚམས་སུ་བཞག་ནས་ཡར་ལ་ལོག་ཏེ་ཆོས་ལུང་བྱང་རྩེར་ཉིན་གཅིག་ལ་བསོས་ནས་སྟོད་ཕྱོགས་ལ་ཕྱིན།
སྐྱ་སྐྱར་གློ་བོ་ནས་ཀྱི་སྐྱ་བཙུན་སྐྱ་སེར་དྲག་ཞན་འབྲེལ་ཡོད། ལྷོ་འབྲོག་ཀུན་འདུས་བྱུང་ཞིང། ཆོས་རྗེ་ཚ་རོང་པ་དཔོན་སློབ་རྣམ་པས་གསེར་ཞོ་སུམ་ཅུ་སོ་བདུན་གྱི་མཎྜལ་གྱི་མགོ་བྱས་པའི་ཟངས་རས་སྤོས་ཤེལ་བྱི་རུ་མུ་ཏིག་གི་འབུལ་བ།
དེ་བཞིན་དུ་སྨན་ཁྲོད་ནས་རི་ཞིང་རྡོ་འཛིན་པ་དཔོན་སློབ་རྣམ་པས་ཀྱང་གསེར་ཞོ་སོ་བདུན་གྱི་མཎྜལ་སོགས་སྔར་དང་ཆ་འདྲ།
དོལ་པོ་ནས་

དྲུང་པ་རྣམ་གྲོལ་བ་དཔོན་སློབ་རྣམ་པས་གསེར་ཞོ་བདུན་གྱི་མཎྜལ་གྱི་གཙོས་པའི་ཟངས་རས་གཙོ་ཆེ་བའི་འབུལ་བ། ཚའོ་ཚེ་མགོན་གྱིས་ངེད་རང་གི་ཨ་ཇོ་དཔོན་དྲུང་རྣམ་སྲས་པས་རྗེ་རྭ་སྟོན་གྱི་སྤུར་རས་ལ་བཞེངས་པའི་ལམ་འབྲས་བླ་བརྒྱུད་གསེར་ཐང་རྣམས་ཀྱིས་མགོ་བྱས་པའི་འབུལ་བ་རྣམ་གྲངས་མང་བར་བྱུང་རྗེས།
དེར་ཡོངས་ཀུན་ལ་སྤྱི་འགྲོར་ཁོང་རང་སོ་སོ་བཞེད་དུ་འདུག་པས་རང་རེའི་རྣམ་ཐར་དང་བཀ་འབུམ་གྱི་ལུང་བཤད་དང།
རང་རས་བློས་བླངས་ནས་དབང་རྡོ་རྗེ་ཕྲེང་བ། ནི་གུའི་ཁྲིད། རབ་བྱུང་བསྙེན་རྫོགས་གང་དགོས་རྣམས་བསྒྲུབས། སྤྱི་འགྲོར་ཉིན་རེ་བཞིན་མང་ཇ། བླ་མ་སློབ་དཔོན་སོ་སོ་ལ་ཡང་ཇ་བུར་ཉིན་རེ་བཞིན་མ་ཆག་པ་བྱས།
དེར་ཁོང་རྣམ་པའི་ཞུ་བའི་གཙོ་བོ་ཡར་ཕྱོགས་ལ་འགྲོ་དགོས་པའི་ཞུ་བ་ནན་བསྐྱེད་རྣམ་གྲངས་མང་པོས་གདོང་མཆི་མས་བརླན་ནས་བྱེད་པར་སྣང་ཡང། ངེད་དབུས་གཙང་རང་དུ་བསྡད་པ་བསྟན་པ་དང་སེམས་ཅན་ལ་ཕན་པས་མི་འགྲོ་བྱས་ནས་ཐག་ཆོད་ལབས་རྗེས།
ད་ཅིས་ཀྱང་གདན་མི་འགྲོངས་ན་སྔ་པོར་ཡུམ་གཤེགས་དུས་རྗེ་རང་གི་མནལ་ལམ་དུ་ཡུམ་གྱིས་ང་ལོ་བཅུ་དགུ་ལོན་དུས་ཁྱེད་ཀྱང་ཕེབས་པ་གནང་དགོས་ཞུས་པ་ལ་ཞལ་བཞེས་གནང་བའི་ལོ་དུས་དེ་ད་ལོ་ཡིན་པས།
གདན་བཞུགས་གཟབ་རྒྱས་ཅིག་འབུལ་ཟེར་དེར་འཚོགས་ཀྱི་བླ་མ་སློབ་དཔོན། ཐ་ན་གྲྭ་རྐྱང་རེས་ཀྱང་གསེར་ཞོ་རེ་མ་ཕུལ་བ་ཡེ་མེད་ཅིང།
རིན་པོ་ཆེ་གསེར་གྱི་མཎྜལ་བཤམས་ནས། མངའ་རིས་ཀྱི་ཟས་མཆོག་གཡོས་སུ་སྦྱར་བའི་ཚོགས་ཀྱི་ཁོར་ལོ་vc: འཁོར་ལོརྒྱ་ཆེ་སྤངས་མཐོ་དང་བཅའ་མོས་དུས་དང་དམ་ཚིག་གི་གཞུང་ཕྱི་ཐག་གི་དབང་ལས་ཚེ་ཡང་ལྷག་པར་བསྲིངས་པའི་ངེས་ཤེས་བྱུང་ནས།
སླར་

ཤར་ཕྱོགས་ལ་འོངས་པའི་མར་ལམ་ཕ་རིན་པོ་ཆེ་ལོ་ཆེན་དྲུང་དངུལ་ཆུའི་དགོན་གསར་དེ་ན་བཞུགས་འདུག་པ་ལ་འབུལ་ཕུད་མཚོན་ཕྱེད། གསེར་ཞོ་སུམ་ཅུ་སོ་བདུན་གྱི་མཎྜལ་འབུལ་བ་ལ་དཔོན་མདོ་ཆེན་བཏང། ངེད་རང་གིས་དཔོན་ས།
ཁྲི་ལྕམ་སླར་དབུས་ལ་ཕེབས་པའི་ལམ་སེལ་ལ་ཕྱིན་པས་ཆུ་དབར་དུ་གསེར་མདོག་ཅན་ནས་ཆོས་རྗེ་རིན་ལེགས་པ་རྗེ་འབུམ་པ་བསྙུང་ནས་འབོད་པ་ལ་བྱུང་བས། ངེད་ཀྱི་ཞུ་ལན་ལ། ད་སྐུ་ཚེས་མི་ཟིན་ངེས་པས་ཕྱིན་ཀྱང་ཕན་པ་མེད།
སྔ་སོར་དེ་ཚོར་དཔྱིད་ཁ་དབང་ཕུལ་དུས་ནང་གཏོར་བྱ་རོག་གིས་གཏན་ནས་མ་ཟོས་པས་འདི་ཡོང་བ་ཤེས་ནས་དབང་ཡང་འཕྲོ་ལ་ཅམ་བཞག་པ་དེ་ཡིན། དོན་དུ་བསྙེན་བསྒྲུབ་གང་ཡང་མ་གནང་བར་ལམ་འབྲས་སོགས་གསང་སྔགས་ལ་སྩལ་བཤད་གནང་བ་ཁོ་ནས་སྐུ་ཚེའི་བར་ཆད་ལ་སོང་བ་ཡིན།
ད་དགོངས་དབྱིངས་ནམ་མཁའ་དང་མཉམ་པས་ཐུགས་དམ་ལ་འབུངས་ཞུས་བྱས་པ་བཞིན་དུ་ཁོང་གིས་ཀྱང་ཕྱོགས་གོ་བའི་ཚུལ་རྣམས་ཕུལ་འདུག།
དེར་ལམ་བསྲངས་ཉེས་སྐྱོན་ཅི་ཡང་མེད་པར་སྣ་དཀར་རྩེར་ཐལ་ཕེབས། སྡེ་པ་གཡུ་ལོ་བའི་དྲུང་དང་ཐོག་མར་མཇལ་ཞིང་ལེགས་སྦྱོར་གོང་འཕེལ་གྱི་ངང་ནས། སྡེ་པའི་དྲུང་དཔོན་ས་ཁྲི་ལྕམ་རྣམ་གཉིས་སོགས་ལ་ཀུ་རུ་ཀུལླེའི་རྗེས་གནང་རོགས་གསུང་ནས་ཕུལ་ནས།
ངེད་རྣམ་པས་འབྲོག་ལམ་ལ་བྱས་ཡར་རྒྱབ་ཏུ་ཕྱིན། དེར་ཞལ་ངོ་རྣམ་པ་བྱིན་དང་མཇལ། སྡེ་པ་དཔོན་ཆེན་པའི་དྲུང་ནས་དོལ་ལྷུན་གྲུབ་ལྷ་རྩེ་ན་བཞུགས་འདུག་པས་ཞག་གཉིས་ནས་ཕེབས་བྱུང།
ངེད་ལ་བཀྲ་ཤིས་ཁ་བཏགས་ཡུག་ཉིན་བདེ་མ་ཞིག་གི་ཕྱག་མཇལ་གནང། རྐང་པ་དབུ་ཐོག་ཏུ་བཞེས། ཐུགས་དྭངས་པ་སྟོབས་སུ་གྱུར་

པའི་སྤྱན་ཆབ་སེར་ཕྲན་ལྟར་འབེབས་པ་དེ་མཐོང་བས། ངེད་རང་སྙིང་ས་རྡོ་ལྟ་བུའི་རང་བཞིན་འདི་ཡང་ལུས་ཚུགས་མི་ཐུབ་པ་འདྲ་བའི་ཡིད་འབྱུང་དྲག་པོ་ལ་བཀོད་བྱུང། དེར་ཞག་འགའ་སྦྲེལ་བསྡད་རྗེས། དར་རྒྱས་ཆོས་སྡིངས་སུ་སྤྲུལ་སྐུ་སྣ་ཚོགས་རང་གྲོལ་བས་འབོད་མི་གནང་བའི་དབང་གིས་ཕྱིན།
དཔོན་སློབ་རྣམས་ལ་རྒྱལ་པོ་བཀའ་འབུམ་གྱི་ལུང་དང། སྐུ་ཁྲིད་བསྐྱེད་རིམ་དང་འབྲེལ་བ་སྐུ་ཡུང་འབྲུའི་ཚུལ་དུ་འཕོ་བའི་ཚུལ།
གསུང་ཁྲིད་བཟླས་པ་དང་འབྲེལ་བ་གསུང་ཡིག་འབྲུའི་ཚུལ་དུ་འཕོ་བའི་ཚུལ། ཐུགས་ཁྲིད་འོད་གསལ་རྟགས་བཅུ་དང་འབྲེལ་བ་ཐུགས་མར་མེ་གཅིག་ལ་གཉིས་མཆེད་ཀྱི་ཚུལ་དུ་འཕོ་བའི་ཞབས་འདོགས་དང་བཅས་པའི་དམར་ཁྲིད་དང།
གྲྭ་དེ་ཕྱོགས་ཀྱི་མི་དམངས་འདུས་པ་ལ་ཚོགས་དབང་སྤྱན་རས་གཟིགས་འགྲོ་འདུལ་གྱི་དབང་མོ་ཆེ་བྱས་པའི་ཐོག་མར་བགེགས་བསྐྲད་ལ། ཁོང་པ་དཔོན་སློབ་རྣམ་པས་དྲག་པའི་ཆས་ཞུགས་ཀྱིས་ཁྲོ་འབག་དང་གྱིང་དང།
མེ་འགལ་ཆུ་མདའ་རླུང་འཁོར་བྱེ་ནག་གིས་འབྲབ་པ་སོགས་འབྱུང་བཞིའི་བགེགས་བསྐྲོད་འཇིགས་རྔམས་ཅན་དང། ཡེ་ཤེས་དབབ་པའི་སྐབས། པི་ཝཾ། གླིང་བུ། རྒྱ་གླིང།
རྔ། བསིལ་ཆོལ། མཁར་རྔ། སྦུ་ཁག། རག་དུང། དུང་དཀར། དྲིལ་བུ། ཌཱ་མ་རུ་སོགས་རོལ་མོ་རྣམ་པ་ཐམས་ཅད་པའི་སྒྲ་དབྱངས། རྫས་ཆེན་བཅོ་བརྒྱད་ཀྱི་དུད་པ་སོགས་བྱིན་འབེབས་རྒྱ་ཆེར་གནང། དཀྱིལ་འཁོར་ལྷ་ཞལ་སྟོན་དུས་གྲྭ་པ་གཞོན་ནུ་དང་སྐྱེས་ཕོ་མོ་ལྷའི།
བྱད་དབྱིབས་ཀྱི་སྣ་འབག་དང་རྩེ་བྲན། དར་གོས་ཀྱི་ལུས་ཆས་ཤེལ་དང་རུས་པའི་རྒྱན་བཀོད་ཀྱིས་སྦྲས་པའི་ལག་ཆར་ཌ་དྲིལ་ཁུར་ནས་རྔ་བསིལ་གྱི་སྒྲ་དབྱངས་དང་རྗེས་འབྲེལ་དུ་མཆོད་

གར་བརྗིད་ཆགས་མཛད་ཅིང། དབང་རྫས་བུམ་ཆུ་དབུ་རྒྱན་རྡོ་དྲིལ། སྤྱན་རས་གཟིགས་ཀྱི་སྐུ་ཡི་གེ་དྲུག་མའི་འཁོར་ལོ་ཤེལ་ཕྲེང་རྣམས་སྤྲུལ་སྐུ་རང་དང། སྤྲུལ་སྐུ་ཆེན་པོ་པདྨ་གླིང་པའི་ཐུགས་སྤྲུལ་ཡིན་ཟེར་བའི་བན་གཞོན་ཞིག་གིས་ཁྲོམ་མི་ཐམས་ཅད་ལ་ཁྱེད་པ་མཛད་ནས།
རེ་རེ་ལ་ཡང་མ་ཎིའི་པད་དབྱངས་དང། སྣ་ཚོགས་རོལ་མོའི་སྒྲ་དབྱངས་རྗེས་འབྲེལ་གནང། དེ་རྗེས་དབང་རྫས་རིལ་བུ་ལྕེ་འཇོག་རྫོགས་རྗེས།
ཤེས་རབ་ཡེ་ཤེས་ཀྱི་དབང་བསྐུར་དུས་ཁྲོམ་དེའི་དབུས་སུ་གང་ནས་འོངས་མེད་པའི་ཁྱི་ཕོ་དཀར་པོ་གཅིག་དང་ཁྱི་མོ་དམར་མོ་ཞིག་ཕན་ཚུན་ལུས་འབྲེལ་བ་ཞིག་བྱུང་བས། ངེད་རང་ཤིན་ཏུ་ངོ་ཚ་ཡང།
སྤྲུལ་སྐུ་སྣ་ཚོགས་རང་གྲོལ་བ་རང་ནི་རྟེན་འབྲེལ་ལྷག་པར་བཟང་གསུང་ནས་དགྱེས་དགྱེས་མཛད། དེ་རྗེས་སྤ་དབྱུག་བྲང་བཙུགས་ཀྱི་གཅེར་མཐོང་རིག་པའི་ངོ་སྤྲོད་ཚར་མཚམས། སྤྲུལ་སྐུ་རང་གི་དབུ་གནང།
དེར་འདུས་ཡོས་སྣམ་རས་སོགས་ཀྱི་འབུལ་བ་སྤུངས་ཆེ་བ་བྱུང་ཞིང། དེ་ནས་དར་ལུང་ཡང་ཁྲོམ་དབང་ཞིག་ལ་བོས་ནས་ཕྱིན། མི་དམངས་འདུས་པ་ལ་ཚེ་དབང་གྲུབ་པའི་རྒྱལ་མོ་ཞིག་བྱས། དེ་ནས་གྲོགས་མཁར་ནང་སོས་གསེར་སྐུའི་རབ་གནས་ལ་བོས་བོས་ཕྱིན།
འབུལ་བ་ཞབས་རྟོག་མཚར་མཚར་བྱུང། དེ་ནས་མེ་ལོང་དགོན་པར་ཆོས་རྗེ་བོང་བུའི་སྐུ་སྐྱེ་བའི་དྲུང་གིས་འབོད་མི་བྱུང་བས་དགོངས་ལེན་བྱས་ནས་ཞག་སྦྲེལ་བསྡད།
བོ་གདོང་ཐམས་ཅད་མཁྱེར་པ་vc: བོ་དོང་ཐམས་ཅད་མཁྱེན་པའི་ཐུགས་དམ་ལྷ་ལྔའི་རྗེས་གནང་ཕུལ། དེར་ཡང་སྣམ་རས་དཔུས་vc: དབུསགཙང་མང་དུ་བྱུང་ནས་སླར་རྒྱལ་ཆེན་གླིང་དུ་ལོག་རྗེས་ཞག་འགའ་ནས་གསེར་མདོག་ཅན་དུ་གནམ་གང་ལ་རྗེ་འབུམ་པ་གཤེགས་པའི་གནས་ཚུལ་བསྲིང་བ་ལ་ལྷ་རྩེ་

བའི་ནམ་ལྷུང་དང་དཔལ་འབར་བའི་གཅིག་རྗེ་བྲག་དམར་བའི་འབྲལ་སྤངས་མགོ་ཚེམས་བསྔོ་བརྟེན་ལ་བསྐུར་ནས་སླེབ་བྱུང་བས། རྗེ་འབུམ་པའི་དྲུང་ངེད་རང་ལ་ཤིན་ཏུ་དག་སྣང་ཆེས་ཆེ་བའི་དད་མོས་གནང་བའི་སྐུ་དྲིན་རྗེས་དྲན་དུ་ལག་ན་ཡོད་པའི་དངོས་བཅད་དེ་ཀུན་ཐམས་ཅད་ལྷག་ལུས་མེད་པར་རྒྱལ་ཆེན་གླིང་ན་བཞུགས་པའི་ཚོགས་དགེ་འདུན་སྒང་པའི་ཇོ་གདན་པ་རྣམ་པ་དང།
ཁྱད་པར་གྲྭ་ཐང་ན་གྲྭ་ཚང་གསར་བཙུགས་ཆོས་རྗེ་ལེགས་ཤེས་བའི་རྩ་སློབ་ཞིག་གིས་སྐྱོང་བ་མཛད་པའི་ཕྱག་ཏུ་ཐེངས་ངེས་བྱས་ནས་བསྔོ་བ་སྨོན་ལམ་ཡིད་ཚིམ་པར་བཏབ་ནས་རྗེ་འབུམ་པའི་གདུང་ཚའི་དངོས་རྒྱུར་འཇམ་དབྱངས་ཀྱི་སྐུ་པར་ཆུང་ཆུང་མཚན་བསྒྱུར་སངྒྷ་པུརྱ་ཞེས་པའི་རྒྱབ་པར་གཉིས་གསར་དུ་བསྒྲུབས་ནས་ལོན་དང་བཅས་ནང་རྟེན་གྱི་གཟིམ་མལ་སྐུ་འདྲ་ཞིག་བཞེངས་ན་ད་ལྟ་འདི་ན་ཡོད་པའི་གནས་བརྟན་བཅུ་དྲུག་བཟོ་མིའི་བལ་པོ་འདི་རྣམས་ལས་ལྷག་པ་མི་འདུག་པས་ད་རེས་ཡར་ཡོངས་དུས་ཁྲིད་ནས་ཡོངས་ལུགས་བྱེད་སྨྲས་ནས་སྔ་འཕར་དུ་བརྫངས་རྗེས།
ངག་དབང་ལ་དབུ་རྒྱན་བྱ་སྒྲོལ་མའི་བཞེད་འདོད་ལྟར་བཅོས། འབྲོག་ལམ་བརྒྱུད་ཡར་རེས་ལྷུན་པོ་རྫོང་ན་སྡེ་པ་བསྟན་འཛིན་པ་བཞུགས་པའི་དྲུང་དུ་མཇལ།
དེར་རྒྱལ་ཕུར་འཛོམ་པའི་འགྲུབ་སྦྱོར་ལ། ཚོགས་བདག་གི་རྟེན་གཏོར་ཞིག་འཛུགས་པ་མཛད་ཅིང་རྗེས་གནང་ཡང་ཕུལ་ནས་གཞུང་ལམ་ནས་ཡར་འབྲོག་སྟག་ལུང་དུ་འོངས།
སྡེ་པ་ཟིལ་གནོན་པའི་དྲུང་ལ་རྫོང་རྩེར་འདོད་པའི་རྒྱལ་པོའི་རྗེས་གནང་ཞིག་ཀྱང་ཕུལ། དེ་རེས་བསམ་སྡིངས་སུ་རྗེ་བཙུན་མ་སྤྲུལ་པའི་སྐུ་ཡེ་ཤེས་ལུས་ཅན་མ་དང་མཇལ་ཞིང། རྡོ་རྗེ་རྣལ་འབྱོར་མས་རྗེས་སུ་འཛིན་པའི་རྟེན་འབྲེལ་ཙམ་དུ་དར་

དཀར་གྱི་སྐུ་ཆོས་མེ་ལོང་མ། སྡེ་པ་ལྷ་ས་པའི་ལག་བཟོའི་དབུ་རྒྱན་བྱ་སྒྲོ་མvc: སྒྲོལ་མ?། རྒྱ་བཟོའི་དངུལ་གྱི་ཁ་ཊྭཱཾ་ག་རྩེ་ཁྲུ་གང་པ། སྐུ་རྒྱན་རྣམ་གྲངས་འགའ་དང། ཇ་དར་གོས་སྤོས་ཆག་རྣམས་ཕུལ་བས་རྨི་ལྟས་བཟང་བ་ཙམ་བྱུང་ཞིང།
དེ་ནས་གཞིས་ཀར་ཞབས་དྲུང་གི་དགུང་རྟའི་སྐེག་སེལ་བའི་ཚེ་དབང་གྲངས་མང་བ་དང། སྤྲོས་མེད་ཀྱི་དབང་ཁྲིད་སོགས་ཕུལ། རྭ་ལྔར་དཔོན་ས་ཡུམ་ཆེན་མོའི་དྲུང་དུ་སྦྱོར་དྲུག་གི་དམིགས་པའི་གསལ་འདེབས་གཙོ་བོར་ཕུལ་ཞིང།
ཚེ་དབང་ཡང་ལན་འགའ་ཡར་ཕུལ། སྨན་ཐང་པས་རྒྱལ་སྲིད་སྣ་བདུན་གྱི་དབང་ཙག་ཡང་དེ་དུས་བྲིས། རྗེ་རྡོ་རྗེ་གདན་པའི་ཕྱག་གི་དུང་ཆོས་དང།
མཁྱེན་རྩེ་བvc: མཁྱེན་བརྩེ་བ?འི་ཕྱག་རིས་ཀྱི་དུར་ཁྲོད་བདག་པོའི་བྲིས་སྐུའི་གནང་སྦྱིན་ཡང་སྩལ་ནས། སླར་ནང་པ་བཀྲ་ཤིས་གླིང་པ་ཡར་རྒྱབ་ནས་འབོད་མིར་གནང་བ་བཞིན་དཔལ་སྡེ་ལ་བྱས་འབྲོག་བཙན་ཡུལ་ལ་བརྒྱུད་དེ་དཔལ་འབྱོར་རབ་བརྟན་དུ་ཕྱིན།
དེ་དུས་སྡེ་པ་དཔོན་ཆེན་པ་སྐུ་མཚམས་སེ་ལ་བཞུགས་འདུག་པས་ཕེབས་བསུ་ལ་སྡེ་པ་རྒྱལ་བུའི་དྲུང་ནས་ཕེབས་བྱུང་ཞིང། སྡེ་པ་དཔོན་ཆེན་པའི་དྲུང་དང་མཇལ་དུས་མ་ན་ཧུའི་ལོ་གཅན་ཞིག་གི་ཕྱག་མཇལ་གནང་བྱུང།
དེར་ཞག་འགའ་ངལ་བསོ་བྱས་ངེད་ཀྱིས་དཔལ་འབྱོར་རབ་བརྟན་རང་དུ་སྤྲུལ་སྐུ་ཚེ་རྒྱལ་ངག་དབང་གཉེར་ནས་མཚམས་སེ་བྱས་ཙན་དན་གྱི་མཆོད་རྟེན་གཟབ་བརྐོས་དང།
དེའི་ནང་བཞུགས་བཀོད་པའི་ཁ་ཏ་བགྱིས། སྡེ་པ་སྐུ་ངོ་རྣམས་སྨོན་ལམ་ལ་བྱམས་པའི་གླིང་དུ་ཕེབས་སོང། དེ་དུས་ངེད་རང་གི་མདུན་སོ་གཅིག་བུད་བྱུང་པ་ལ་ཨོཾ་གསུམ་མ་མང་དུ་སྟོན་པའི་བྱིན་རླབས་སུ་མཚོན་པའི་བཾ་ཡིག་གི་ལཉྫ་མདོག་དམར་སིང་བ་བྲིས་པ་འདྲ་བ་ཞིག་བྱུང་བ་

དགསvc: dgas?ཆུང་ནང་སོའི་མོས་རྟེན་དུ་བྱིན། སྨོན་ལམ་གྲོལ་རྗེས་མཆོད་ཡོན་ཀུན་གྱིས་དེ་ལོ་གྲྭ་ཕྱིར་ཕེབས་ཤིང། ཚོགས་བྱེ་རྫིང་བའི་མཁན་པོས་གཙོ་མཛད་ལ་ཡང་ནི་གུའི་ཁྲིད། ཁ་ཆེ་པཎ་ཆེན་ནས་རྒྱུད་vc:
བརྒྱུདཔའི་བདེ་མཆོག་དཀར་པོའི་ཆོས་སྐོར་རྣམས་ཕུལ། འདི་སྐབས་མེ་ལོང་དགོན་པ་ནས་ཆོས་རྗེ་བོང་བུ་སྐུ་སྐྱེ་བའི་དྲུང་ཨ་པའི་བུ་ཆུང་ཕྱག་གཡོག་གནང་ནས་སྔར་གང་དུ་བརྩལ་ནའང་བསྟན་ནས་ཞུ་ས་མ་རྙེད་པས་གསུང།
བདེ་མཆོག་བོང་ཞལ་ཅན་གྱི་དབང་གསན་པ་ལ་ཞབས་གཏད་ཕེབས་བྱུང་བས་རྡུལ་ཚོན་གྱི་དཀྱིལ་འཁོར་བཞེངས་ནས་དབང་གཟབ་རྒྱས་སུ་ཕུལ་བས་དཔོན་སློབ་དགོངས་པར་འབྱོར་པ་བྱུང་ཞིང།
གྲྭ་ཕྱིའི་རི་མོ་བ་མཁས་ཚོ་མེད་བསགས་པའི་རྒྱུད་སྡེ་ལྔའི་དཀྱིལ་འཁོར་རས་གཞིའི་ཁྱོན་གཅིག་རང་ལ་གྲུབ་པའི་ཕལ་ཐོག་གཉིས་ཙམ་ཡོང་ངེས་པ་འདི་བཞེངས། སྡེ་པ་དཔོན་ཆེན་པའི་དྲུང་གིས་བཀའ་བཀོད་གནང་ནས་རྗེ་བཙུན་ཀུན་དགའ་མཆོག་གྲུབ་གྱི་སྨན་སྐུ་ཙན་དན་དང་བཟང་སྨན་འབའ་ཞིག་ལས་གྲུབ་པའི་ཁྲི་རྒྱབ་ཁྲི་ཅོག་སོགས་ཆ་ཚང་དང།
བཀྲ་ཤིས་རྫས་བརྒྱད་ད་ལྟའི་རྒྱུན་སྦྱོར་འདི་ཡང་དེ་དུས་ཀ་བཟོས།
ལྷག་པར་ཙན་དན་གྱི་མཆོད་རྟེན་ལ་བཅུ་གསུམ་འཁོར་ལོ་རྣམས་གསེར་ལྗང་བརྡུངས་ཁོ་ན་ལ་གཡུ་ཕྲས་སྤྲས་པའི་སྒོ་རྒྱན་མ་དང་བཅས་པ་ཡང་ལེགས་པར་ཚར་རྗེས། སྡེ་པ་དཔོན་གཡོག་རྣམས་འབྲོག་ཕྱོགས་ལ་དམག་ལ་ཐེལ་ཤུལ་དཔོན་ས་ལྕམ་དགུང་ལོ་བཅུ་གཉིས་བཞེས་པ་དེ་བཤེགས་ཤིང།
དམག་ནས་འཁོར་རྗེས་སྟོན་དོལ་ལྷུན་གྲུབ་ལྷ་རྩེར་སྡེ་པ་དཔོན་ཆེན་དྲུང་ཡང་གློ་བུར་དུ་སྐུ་ཚེའི་འཕེན་པ་རྫོགས་པ་ཞིག་བྱུང་བའི་དགུང་ཞག་ཞེ་དགུ་མ་རྫོགས་བར་གདུང་གི་སྐུ་མདུན་དུ་བདག་རང་གཅིག་པུས་ཉིན་རེ་

བཞིན་མི་འཁྲུགས་པའི་ཆོ་ག་ལྷོ་སྒོ་དང་བཅས་པ་ཚར་རེ་འཆག་མེད་བྱས། དྲིན་སེམས་ལ་བཞག་པའི་ངན་སོང་གནས་འགེགས་ཀྱི་བསྔོ་བ་སྨོན་ལམ་སྙིང་ནས་བཞར་བ་རང་བསྒྲུབས། དེར་དཔལ་འབྱོར་ཡང་ཆུ་མ་སྙོམས་པའི་རྣམ་པས་ཁམས་དུབ་བཞིན་དུ་ཞབས་དྲུང་གདུང་བརྒྱུད་ཀྱི་བཀའ་ལུང་བཞིན་ཆུ་ཤུལ་དུ་འོངས་ནས་ཡབ་ཡུམ་ཞལ་རྒྱས་དང་མཇལ།
འཚོ་བྱེད་ཨ་ཏིག་གིས་སྨན་དཔྱད་དང། བ་དེ་ནས་ཆོས་རྗེ་རབ་འབྱམས་པ་དཔོན་སློབ་ཚོས་གཙོ་མཛད་ལ་ནི་གུའི་ཁྲིད།
མ་གཅིག་བཀའ་གསར་མའི་དབང་ལུང་རྫོགས་པར་ཕུལ། དེ་དུས་ཆོས་རྗེའི་དྲུང་མནལ་གཏན་ནས་མེད་པའི་སྐུ་ཁམས་འདུས་པའི་རྣམ་པ་ལ་དཔོན་སློབ་དམ་ཚིག་གཙང་བའི་རྟེན་འབྲེལ་གྱིས་ལེགས་པར་དངས།
དཔལ་འབྱོར་གྱི་ཁམས་ཀྱང་སོར་ཆུད་ནས་ཡར་ལམ་སྙུག་ལའི་རྟ་ལམ་དུ་སྡེ་པ་སྐུ་ངོ་རྩེ་རྒྱས་ལ་དབང་བཀའ་འགའ་ཞིག་ཕུལ་ནས་སླར་ལྷ་མཐོངས་སུ་ཞག་བཅག་མལ་བྱས། བཞའ་རི་ནས་ཆོས་རྗེ་གདན་ས་པའི་དྲུང་དང་ཡབ་སྲས་ཁུ་དབོན་ལྷན་ཅིག་ལ་ཚེ་དབང་ལྷ་གུ་མvc:
ལྷ་དགུ་མ?གཅིག་བྱས་ནས་ས་དཀར་གྱི་གྲུ་ལ་བྱས། རྩེར་གཟིམས་ཁང་ལ་བཀྲ་ཤིས་མངའ་གསོལ་གཟབ་རྒྱས་དང། དེར་བྱུང་བའི་རྙེད་པ་རྣམས་དཔལ་རི་བའི་ཚེས་དྲུག་མཆོད་ལ་སྦྱར་ནས།
ཚུར་ལམ་གཞིས་ཀར་དཔོན་སློབ་དྲུང་ལོ་དུས་ཀྱི་སྐུ་མཚམས་ཞག་བདུན་མའི་བཅད་བྱས་བཞུགས་པའི་དྲུང་དུ་ཤོག་གསུང་ནས་ཕྱིར་མཇལ་ཙམ་དང། ཚེ་སྒྲུབ་ཀྱི་དམིགས་པའི་གནད་སྦྱོར་རེ་ཕུལ་ནས་འོངས།
ཕྱིས་མཚམས་གང་ལ་ཡང་དེ་དུས་རང་རྨི་ལྟས་ངོ་མཚར་ཆེ་བ་དང་ཡིད་ཆེས་པ་ཡང་བྱུང་གསུང་བའི་བཀའ་ལུང་བྱུང། རྭ་ལྔར་དཔོན་ས་ཡུམ་རིན་པོ་ཆེ་དང་མཇལ་ཙམ་བྱས་ནས་ཆོས་རྗེ་

དཔལ་ཁང་པ་ཡང་བཀའ་ཆོས་འགའི་ཐུགས་བཞེད་ཡོད་པས་ཅིས་ཀྱང་འགྲོ་གསུང་ནས་ལྷན་ཅིག་བྱང་ཕྱོགས་ལ་ཕེབས་ཞིང། ཇོ་མ་དར་ཇོ་ནང་གི་སྒྲུབ་པ་མོ་ཚན་ཅིག་བྱུང་བ་ལ་རྡོས་བརྡུངས་བཟློག་མཚམས། སླར་སྒྲུབ་པ་མོ་ཚན་ཆེ་བ་རང་ཅིག་གི་ཀོ་བ་མ་བཏང་བར་བསྡུས་པ་ལ།
གཙང་པོ་རང་ལ་རྒལ་ནས་འཕྲད་དུ་སླེབ་བྱུང་བས་ཆོས་རྗེ་དཔལ་ཁང་པ་ཐུགས་ཧ་ལས་ཀྱི་མོས་དུངས་མཛད་ཀྱི་སྣང། དེར་ཆོས་ལུང་བྱང་རྩེར་བྱང་ནས་མེས་དབོན་རྣམས་ཀྱང་ཕེབས་པ་དང་མཇལ་མཚམས།
སླར་རྩེ་ལྔར་གོང་ནས་ཀྱི་སྐུ་རིམ་ལ་དྲུག་ཅུ་པ་ཞིག་བགྱིས་གསུང་ནས་བསྒྲུབས་པས་གཏོར་བཀྲ་ལེགས་པ་རང་བྱུང་ཞིང། དགེ་སློང་རིན་ཆེན་སྒྲེས་པོ་ཡང་དེ་ན་བཞུགས་ཡོད་པས་ཁོང་གིས་ངེད་ལ་རྨི་ལྟས་བྱུང་བ་རྣམས་བཤད་དུས་བསྲུངས་མའི་འཁུ་ལྡོག་འདྲ་བའི་ཡིད་ཟ་སྐྱེ་བ་བྱུང།
དེར་ངམ་རིངས་སུ་ཆོས་རྗེ་དཔལ་ཁང་པས་གཙོ་མཛད་གསུམ་པ་ཞིག་ལ་ཤིན་ཏུ་འབྱུར་བའི་ལམ་འབྲས་རྫོགས་པར་བཤད་ནས།
དེའི་གཏང་རག་ལ་གཏོར་སྒྲུབ་བསྐང་གསོ་བྱས་པའི་ནུབ་སྤོས་ཀྱི་མེ་སྣ་ཕྲ་མོ་ལ་བརྟེན་པའི་གཏོར་ཁེབས་ཀྱི་རས་ཀུན་བསྲེགས་པ་ཞིག་བྱུང་བས་ཀྱང་སྔར་བཞིན་བག་ཚ་དང་བཅས་ཤར་ཕྱོགས་ལ་འོངས་པས།
བྱ་རོག་གིས་རྒྱུན་གཏོར་མི་ཟ་བ་སོགས་མི་ཤིས་པའི་མཚན་མ་རང་བྱུང་ཞིང། དགེ་སློང་རིན་ཆེན་པ་ཡང་བཅུ་བདུན་མཆོད་སྟེངས་སུ་ཆོས་ལུང་བྱང་རྩེའི་ཞལ་སེར་མར་ཕྱོགས་བཅུ་དུས་གསུམ་མ་ལན་གསུམ་བཏུད་ནས་བདེན་པའི་ངང་ལ་གཤེགས་ཟེར།
དེར་ངེད་པ་ནམས་པད་ཚལ་དུ་སླེབ་འཕྲལ་ཇ་དཀར་ཡོལ་དུ་བླུག་ཙམ་ལ་ཨ་དྲུང་ཚེ་བརྟན་གོང་ནས་སྙུང་ཟེར་འབོད་དུ་གནང་བྱུང་བའི་སྐད་ཆ་རྣ་བར་ཐོས་འཕྲལ་ཇ་འཐུང་

འཕྲོ་ཡང་བཞག། གཞིས་ཀ་དང། རྒྱལ་རྩེ་ནས་འབོད་མི་ཡོད་པ་ས་སར་ཞུ་ཡིག་དང་བཅས་བཟློག་ནས། ངེད་རང་དཔོན་སློབ་ཉུང་བསྡུས་ཀྱིས་རྟ་ཤར་བྱས་ཕྱིན་པས་འཇད་བསྲུངས་མོ་ན་བཞུགས་འདུག་པས་མཇལ་དུས། ཧ་ཅང་གི་སྐུ་དུབ་པ་ཡང་མི་འདུག་པས་ངེད་བསུ་བ་ལ་ཡང་ཕེབས་བྱུང་ཞིང།
དེའི་གནངས་འོད་ལི་བྱས་ནས་ལྷ་དབང་རྩེར་སྤྱན་དྲངས་རྗེས་ཚེ་ལྔ་ལ་གཤེགས། དེར་མི་ངན་གྱིས་དཀྲུགས་པའི་ལྷ་ས་རྫོང་པ་ལ་དབུ་མནའ་ཁྱད་བསད་ཀྱི་བཀའ་སྐྱོན་ལ་ཐུགས་རྩེ་གཏད་ངོས།
བརྗོད་འདོགས་བློ་འདས་ཀྱི་དམ་འགལ་རང་གནང་བའི་དམིགས་སྟོད་བྱུང་ཞིང། གོང་ནས་དེ་ཀུན་ལ་ཡང་སྐུ་ཚིགས་སྡིག་གིས་འདས་པའི་བཀའ་དྲིན་ལྷག་པར་ཆུང་བ་བྱུང་སོང་རྗེས།
ངེད་ཀྱི་ཇོ་ནང་རང་དུ་འོངས་འཕྲལ་རྟེན་གྱིས་ཡིད་རྨུས་ཕྱུང་བའི་ཚེ་བློས་བཏང་གི་ཚེ་དང་སྒྲུབ་པ་སྙོམས་པ་ཞིག་ཇོ་ནང་རང་དུ་བྱེད་བསམ་པ་ཤར་ནས། ཁྲི་ཁང་སོགས་སུ་ཡང་ཚུལ་དེ་རང་ལག་བྲིས་སུ་ཁྱོན་པ་ཕུལ།
དེ་རྨི་ལམ་དུ་ཛོ་ཀི་གདོང་ནག་པོ་བྱས་པའི་མིག་རྩ་དམར་ཤིག་ཤིག་པ་ཅིག་གིས་ངེད་ལ་ཁྱོད་རང་ལྟོས་ཅིག་ཤིང་ལོ་སེར་ཙམ་དུས་བརྟགས་ཡོང་ཟེར་བ་བྱུང་བ་ཀུན་ལ་སྨྲས་ཤིང།
གོང་ནས་ཀྱི་མཚན་བྱང་གི་ཡོན་རྣམས་ངམ་རིངས་ཆོས་སྡེར་འབུལ་ཡིག་ནང་ལྟར་རྩིས་སྤྲོས་བྱས། དེར་ཇོ་ནང་དུ་བྱང་ནས་བདག་པོ་ཆེན་པོའི་དྲུང་དང་གོང་ནས་ཀུན་དགའ་རིན་ཆེན་པ་ཡང་ཕེབས་བྱུང་ཞིང།
སྐུ་མཆེད་རྣམ་གཉིས་ཤིན་ཏུ་སྐུ་ན་ཕྲ་བ་ཡིན་ཀྱང། ཡབ་ཀྱི་ཕྱི་ཐག་བསྐྱངས་པའི་གནང་སྒོ་ཡ་མཚན་བློས་དཔག་པར་མི་དཔོགས་པའི་ཡིད་བསོ་ཡང་དག་གིས་བཀའ་དྲིན་འཁོར་མར་བསྐྱངས་ཞིང། ད་རེས་ཀྱང་ཐུགས་ནས་བཞར་བའི་བསླབ་སྟོན་ཡང་དག་

གནང། དེར་ཟླ་བ་བརྒྱད་པའི་ཚེས་དྲུག་ལ་ལྷ་དབང་རྩེར་གོང་ནས་ཀྱི་ཡུར་བཞུ་བ་མ་སོང་གསུང་བས། ལམ་འབྲས་ཞིག་གྲྭ་ཚང་ཆེན་མོའི་མཁན་སློབ་དྲུག་བསྡུས་ལ་འཆད་པའི་སྒང་ཡིན་པས་རྒྱུ་དབང་ཚར་འཕྲལ་ཕྱིན་ནས་མི་འཁྲུགས་པ་ལ་བརྟེན་པའི་བསྲེག་ཆོག་བྱས་ནས་ཡོངས།
སླར་ལམ་འབྲས་གྲོལ་རྗེས་ཟླ་བ་དགུ་པའི་ཚེས་བཅོ་ལྔ་ལ་ངམ་རིང་ནས་བདག་པོ་ཆེན་པོའི་དྲུང་བསྙུང་ནས་འབོད་མི་སྐུ་ཞང་ཉིང་དཀར་བ་བྱུང་འཕྲལ་ཕྱིན།
བཅུ་བདུན་ལ་མཇལ་བའི་ཟླ་བ་བཅུ་པའི་ཚེས་གསུམ་ལ་སྐུ་ཚེའི་འཕེན་པ་བཏང་བ་ཞིག་བྱུང་སོང། དེར་དགུང་ཞག་བར་ཀུན་རིག་གི་ཆོ་ག་ལྷོ་སྒོ་འཆག་མེད་བསྒྲུབས་ཤིང། ས་གཡོ་བའི་ཉེན་ལྷག་པར་ཆེ་བ་བྱུང་ཡང་བླ་མ་དཀོན་མཆོག་གི་ཐུགས་རྗེས་སྲོག་མ་ཆད་ཙམ་བྱུང།དེ་ནས་དགུན་ཆོས་སྟེང་སུ་གྲྭ་ཚང་ཆེན་མོ་བ་དཔོན་སློབ་རྣམས་ཇོ་ནང་དུ་གདན་དྲངས་ནས་ཕོགས་འབུལ་རྒྱུན་དང་ཁྱད་པར་གྱི་ཐུག་ཚུལ་མང་ཇ་སོགས་གང་ཐོན་གྱིས་དགེ་འདུན་ལ་ཚོགས་སོག་བྱས།
དགེ་འདུན་གསུམ་བརྒྱ་ཟིན་ཙམ་བྱུང་བ་ལ་བཀའ་གདམས་གླེགས་བམ་ཕ་ཆོས་བུ་ཆོས་ཚང་བ་ཐིག་ལེའི་སྒོམ་ཁྲིད་དབང་དང་བཅས་པ་དང། ཇོ་ནང་རང་གི་དགུན་ཁྲིད་རྒྱུན་ལྡན་གྱི་ཁུར་ལེན་ཡང་ཚར་རྗེས།
ཤར་ལམ་མགྱོགས་སྤྱོད་བྱས་ནས་རྒྱལ་རྩེར་ཕྱིན། སྡེ་པའི་དྲུང་སྐུ་ཁམས་དུབ་པ་རང་འདུག་པ་ལ་ཚེ་དབང་གྲངས་བཏབ་མང་བ་དང། གཏོར་བཟློས་སོགས་སྒོ་དུ་མས་ད་རེས་བསྙུང་བ་དྭངས་བསྐྱེད་ཡོད་པ་བྱུང་སྐབས།
ཆོས་སྡེར་མཁན་རིན་པོ་ཆེའི་སྐུ་གདུང་གཤེད་དམར་ལ་བརྟེན་པའི་འོད་བཞུར་ཕུལ། ནང་རྟེན་བྱམས་པའི་སྐུ་ལ་རྒྱུར་གསེར་ཞོ་བཞི་བཅུ། དཔལ་འབྱོར་གྱི་གཅིག་དང་ཞེ་གཅིག་ཕུལ་ནས།
པ་ནམས་སུ་

དཔོན་ས་ཨ་ཁྲིད་ཀྱི་མཚན་བྱང་བསྲེག་པའི་ཆོ་ག་ལམ་སྟོན་བྱས། གཞིས་ཀར་ཞབས་དྲུང་དུ་དོ་ཧ་སྐོར་གསུམ་གྱི་རྣམ་བཤད་པར་ཕུ་བ་བློ་གྲོས་སེང་གེའི་ཊིཀྐའི་སྟེང་ནས་ཞིབ་བཤད་དང། རྗེ་མཁྱེན་བརྩེ་རྩོམ་ཡིག་ཞལ་ལེན་གནང་བའི་བསྙེལ་ཐོ་གཟབ་རྒྱས་ཀྱང་འབྲི་བ་མཛད་ཅིང།
རྒྱལ་བའི་སྐྱེས་རབས་དཔག་བསམ་འཁྲི་ཤིང་གི་མདོ་བཀོད་གཟབ་བྲིས་རྣམས་ལ་རབ་གནས་ལེགས་པར་བསྒྲུབས་གསུང་བའི་བཀའ་ལུང་ལྟར་ཆོ་ག་མཐར་ཕྱིན་བགྱིས་ནས་སྟག་ལུང་ལ་ཕྱིན།
ས་ག་ཟླ་བའི་བཅུ་བདུན་དུས་ཆེན་ལ་སྟག་ལུང་གི་ཆོས་གྲྭར་སླེབ། ཟླ་བ་དེའི་གནམ་གང་ལ་རྗེ་ཟླ་བ་མགོན་པོ་རྨི་ལམ་དུ་ལྷག་པར་གསལ་བར་བྱུང་བས་རྐྱེན་བྱས་ནས།
མོས་དུངས་གློ་བུར་བ་འདྲ་བས་བློ་བསྐུལ་ཏེ། དགེ་འདུན་གཞིར་བཞུགས་དཔུས་སྒྲུགས་དངོས་གཙང་རང་རྒྱ་དང། ཆོས་ཕུག་དབོན་ཆེན། ནང་སོ་གྲོ་ལུང་པ། ཆོས་རྗེ་རིག་འཛིན་པ་སོགས་རང་རེའི་རྒྱུན་སྡེ་བརྒྱད་ཙམ་ལ་དབང་བསྐུར་རྡོ་རྗེ་ཕྲེང་བ་གཟབ་རྒྱས་རང་ཞིག་བྱས་ཤིང།
དེ་དུས་གཙོ་བོར་དཀྱིལ་འཁོར་གང་དང་གང་གི་གཙོ་བོ་བླ་མར་གསལ་ལྷག་པར་བཏབ་པའི་དབང་ལེན་པ་རང་ལ་ནན་ཆགས་ལྷུར་ལེན་པའི་རང་གདངས་བློ་ལ་འགག་མེད་ཤར་བ་ཅིག་བྱུང་བ་རྗེས་སུ་བསམས་པས།
དེའི་གནམ་གང་ལ་རྗེ་རབ་གསལ་ཟླ་མགོན་པ་གཤེགས་པར་འདུག་པ་ལ། དུས་ཟིངས་པས་ངེད་ལ་ལོན་ཆ་སོགས་མ་ཐེངས་པ་ཡིན་ཚོད་དུ་འདུག་པ་ལ། བསམ་དུས་མཆོག་གི་རྡོ་རྗེ་སློབ་དཔོན་བཀའ་དྲིན་ཅན་དེའི་དགུང་ཞག་མ་རྫོགས་བར་ཉིན་རེ་བཞིན་རང་དབང་བཞི་ལེན་པ་དང།
སྣོད་ལྡན་གཞན་ལ་ཡང་དབང་བསྐུར་བའི་འགྲོ་ཕན་ངང་གི་བླ་མའི་དགོངས་པ་རྫོགས་པ་སྐལ་པ་ཆེ་འདུག་སྙམ་པ་རྗེས་ལ་

ཡང་ཡིད་ལ་ཡང་ཡང་བྱུང་ངོ༎སྟག་ལུང་སྤྲུལ་པའི་སྐུ་ཆེན་པོས་གཙོ་མཛད་སྐུ་མཆེད་རྣམ་གཉིས་དང་ཚོགས་པ་རགས་བསྡུས་ལ་ཡང་དགོན་པའི་རི་ཆོས་སྐོར་དང་བདེ་མཆོག་སྙན་བརྒྱུད་ཀྱི་དབང་ལུང་ཁྲིད་རྣམས་ཕུལ་ཞིང།
ལྕང་ལུངvc: i.e. སྤྱང་ལུང་ནས་རྗེ་དབོན་གདན་ས་པ་ཐེག་ཆེན་ཆོས་རྒྱལ་ནས་བརྒྱུད་པའི་ལྕང་ལུང་པ་རང་གི་ཕ་ཆོས་སུ་གྱུར་པའི་ལམ་འབྲས་གསན་པ་ལ་རྐང་གཏད་དཔོན་སློབ་དྲག་བསྡུས་འགའ་ཞིག་བྱོན་བྱུང་པ་ལ།
བསྟན་པའི་རྒྱུན་ལ་བསམ་ནས་དཔལ་ལྡན་བླ་མ་དམ་པའི་ཕྱག་བཞེས་ཇི་ལྟ་བ་ལ་ངོར་པའི་འདྲེས་མ་ཤོར་བ་བྱས་པའི་ལམ་རྫོགས་པར་བཤད་དུས། སྟག་ལུང་སྤྲུལ་པའི་སྐུ་ཆེན་པོས་ཀྱང་གསན། དེ་སྐབས་ཟླ་བ་བྱུང་ངོ་ཅོག་གི་ཉེར་དགུ་ལ་དྲུག་ཅུ་པ་རེ་རྒྱུན་ལྡན་ཡོད་པའི་བདུན་པའི་ཉེར་དགུའི་དྲུག་ཅུ་པའི་ནུབ་རྩུབ་འགྱུར་བསམ་གྱིས་མི་ཁྱབ་པ་བྱུང་བ་ཕྱིས་སྐུ་རིམ་དམིགས་སུ་མོན་པའི་དགེ་བལྟས་སུ་མངོན་པ་བྱུང་ཞིང།
གཞིས་ཀ་ནས་དངུལ་སྐུའི་སྐུ་འདྲ་དྲན་པའི་གསལ་འདེབས་སུ་མཚན་ཐོགས་པ་དེའི་རབ་གནས་ཀྱང་སྟག་ལུང་རང་དུ་ཞུར་གནས་བྱུང་བ་བཞིན་བསྒྲུབས། སྟག་ལུང་དུ་ཡོད་རིན་ཞབས་དྲུང་སྐྱོར་མོ་ལུང་གིས་འབོད་མི་བྲག་ཁ་ནས་གནང་བ་དང།
དེ་བཞིན་དུ་གོང་དཀར། བྲག་དཀར། ཡར་རྒྱབ་སོགས་ཐ་དད་ནས་བསྟུད་མར་བྱུང་ཡང་ཁས་ལེན་ཙམ་ཡང་མེད་པའི་སྣེ་ཆ་རང་ལ་བཞག་རྗེས། ལྷུན་གྲུབ་རྫོང་དུ་སྤྲུལ་པའི་སྐུ་རིན་པོ་ཆེ་རྣམ་པའི་ཡབ་སྡེ་པའི་དྲུང་ལྔ་པའི་གནས་ལ་ཐུགས་དབྱིངས་ཕྱོགས་པའི་སྤྱན་སྔར་ཡུལ་མཆོག་དམ་པའི་བསྐྱེད་རྩ་གནང་བས་མོས་དུངས་ཀྱིས་ཕྱིན་ནས་མཇལ་འཕྲད་དང།
དབང་བསྐུར་གྱི་གཤེས་སྐྱེལ་མཚོན་པར་བྱས་ཞག་གསུམ་ཙམ་བསྡད་ནས་སླར་ལོག་པས།
དེ་འཕྲལ་

རང་སྐུ་ཚེའི་འདུ་བྱེད་བཏང་པའི་ཚོགས་དབུ་ཡང་སྐུ་མཆེད་རྣམ་པའི་བཀའ་མ་ཕྱོགས་པར་བྱས། དེ་དུས་སྐུ་འབུམ་ཐང་གི་དབུས་སུ་བསྔོ་བའི་སྐབས་འབུམ་པ་གནང་བ་ལ་ཞབས་དྲུང་སྤྲུལ་པའི་སྐུ་ཆེན་པོ་རང་གི་གཙོ་མཛད་ཞལ་ངོ་ལྔ་ཕེབས་ནས་ཚོགས་ཀྱི་ས་བརྗེན་བསྲང་ཁའི་གཞི་དེར་ཕྱག་གདན་ཙམ་ཡང་མི་གནང་བར་དབུ་དཔྲལ་པ་ངན་ལ་གཏུགས་པའི་ཕྱག་མཛད་པ་མཐོང་བས།
དཔོན་ཁྲོ་རྒྱལ་འབུམ་ཞེ་ནས་ཧ་ལས་པའི་བློ་འདས་ཀྱི་དད་མོས་སྐྱེས་པ་བྱུང་འདུག།
སྟག་ལུང་ནས་སླར་ལོག་ཡོང་དུས་ལམ་འུ་ཡུག་ལ་བྱས་གཞིས་ཀར་སླེབ་པས་ཞབས་དྲུང་ཁུ་དབོན་ནི་གང་ཡང་མ་བཞུགས་འདུག། ཁྲ་མ་ནས་ཀྱིས་ཕེབས་བསུ་གཞི་ལེན་ཡང་དག་གནང་ཞིང།
ཞག་གཉིས་ནས་པ་ནམས་ནས་ཁུ་དབོན་མགྱོགས་བཤད་གནང་ནས་ཕེབས་པ་དང་མཇལ་བྱས་རྗེས། ཚོགས་པའི་མཁན་པོའི་བཀོད་ཇ་ཞུ་བ་ལ་ཆོས་རྗེ་ཀུན་བཟང་རྒྱལ་པོ་དང་འབེར་ནག་གཉིས་བརྫངས་ཤིང། ཆོས་ལུང་ནས་དབོན་ཆེན་པས་མཁན་རིན་པོ་ཆེའི་དགོངས་རྫོགས་བསྔོ་རྟེན་དུ་འཇམ་དབྱངས་རྒྱ་སྐུ།
དངུལ་རྐྱན། དངུལ་ཏི། རྡོ་རྗེ་བཟང་ལམ་མའི་བླ་བྲེ། དིང་ཕོན། རྟེན་ཁེབས་བཟང་བསྒྲིགས། ཐུབ་པ་གནས་བཅུ་རྣམས་བྱུང་བའི་གནས་བཅུ་དེ་གྲྭ་ཚང་ཆེན་མོར་ཕུལ།
དངུལ་བཅད་རྣམས་ནས་སུ་བསྒྱུར་ནས་དགེ་བའི་དམིགས་ཐེས་སུ་བཞག་ནས། རྭ་ལྔར་དབོན་ས་ཡུམ་ཆེན་མོའི་དྲུང་དུ་མཇལ་བའི་རྗེས་མཐའ་རང་ལ་ཕྱིན་དགྱེས་དགྱེས་སྔར་དང་མི་འདྲ་བ་རང་གནང།
དབུའི་གཙུག་གི་ལྷས་མ་རིང་བ་ཞིག་གཅོད་པ་མཛད་ནས་སྐྲ་འདི་བཞར་སེར་ཚུགས་ཅིག་འཆི་ཁར་བྱེད་རང་བསམ་ཡང་བྱེད་དབང་མ་བྱུང་པས་ལུས་མ་སྒྱུར་ཡང་སེམས་སྒྱུར་ནས་ཕྱི་མ་ལྷ་ཆོས་ཀྱི་

སྐལ་བ་ཡོད་ཙམ་གྱི་སྨོན་ལམ་འདེབས་གསུང་བ་བྱུང་བས། ངེད་རང་མིག་ནས་འཆི་མ་ཤོར། སྐུ་མདུན་རིན་མོ་ཆེ་ངེས་པའི་དོན་དུ་ནི་རྗེ་རྡོ་རྗེ་གདན་པ་ཆེན་པོ་དེ་ཉིད་ཀྱི་སྐུ་ལས་སྐྲུན་པར་འདུག། རྣམ་པར་གྲགས་ཚོད་དབོན་སྲས་ལྷ་དབང་ཀུན་དགའི་སྲས་མོར་བརྟགས་པ་དེ་ཡིན་ཅིང།
གང་ནའང་མངལ་སྐྱེས་ཀྱི་མཁའ་འགྲོ་མ་དངོས་ལགས་དུས་ཐ་སྙད་སེར་ཚུགས་འདྲ་བ་ལ་ཅི་ལྟོས་ཡིན། བདག་ལ་མཁོས་གང་ཡོད་ཀྱི་སྒོ་ནས་འདི་དང་ཚེ་རབས་དུ་མའི་སྨོན་ལམ་འདེབས་ཞུས་ཡོངས་དུས་ཀྱང་སྔ་སོར་ངེད་རང་གིས་ཕུལ་བའི་ཇ་སིག་སྔ་རྟིང་གཉིས་ཙམ་ཡང་བདེ་སྤྱོད་གཏན་ནས་མ་གནང་བར་དེས་གཙོས་པའི་འབུལ་བ་རྣམ་གྲངས་འགའ་ཞིག་མཛད།
ངེད་ཀྱི་ལག་པ་ལ་ཕྱག་གིས་བཟུང་ནས་ཐུགས་ཀྱི་མི་བརྙེལ་བ་ཞུ་ཞུ་གསུང་བའི་བཀའ་ནན་ཀྱང་འབྱོན་པའི་ཡིད་ལྷག་པར་ཕྲེང་བའི་ངང་ནས་ལམ་བསྲངས། ལྷ་རྩེར་གོང་ནས་སྐུ་མཆེད་རྣམ་པ་གཉིས་ཀྱི་སྔོ་ལོ་བདག་པོ་ཆེན་པོས་བཀའ་སྐྱོན་དོས་དྲག་ཕབ་དུས་སེམས་གསོ་དང་གང་ཕན་གནང་བའི་དྲི་བསོབ་ཏུ་འབུལ་བའི་བརྡ་མཚོན་འཇམ་དབྱངས་སྨྲ་སེང་མ་ན་ཧུའི་སེང་གེ་ལ་དངུལ་ཀྱི་སྐུ་རྒྱ་ནག་གི་བཟོ་ཁྱད་མཚར་ཆེ་བ་དང།
གཡང་ཏྲེའུ་དཀར་པོའི་སྤོས་འཛིན་འབྲུག་གཟུགས་ཡ་མཚན་ཆེས་ཆེ་བ་སོགས་འབུལ་བ་དངོས་གང་དག་འགའ་ཡིད་ཀྱིས་ལོངས་པར་ཕྱག་ཏུ་ཕུལ་ནས། ཆུ་བརྒལ་སྨོན་འགྲོ་དང་ཆོས་ལུང་བྱང་རྩེར་ཞག་ཅག་མལ་ཙམ་བྱས་རྗེས།
སླར་རྩེ་ལྔ་གདོང་ཁ་བརྒྱུད་ནས་ཇོ་ནང་དུ་དགུན་ཁྲིད་གཏིང་སྐྱེས་ནས་ཆོས་མཛད་མ་ཀུན་དགའ་ལྷ་སྒྲོན་མས་དབུས་མཛད་ལ་བཙུགས་པའི་དམ་པོའི་སྐབས་རྒྱལ་རྩེ་ནས་སྡེ་པའི་སྐུ་ཁམས་མ་བདེ་བས་འབོད་མི་རིམ་ཅན་བྱུང་ཡང།
སྒྲུབ་སྡེ་རྣམ་པས་ངུད་

མོའི་ཤོལ་འདེབས་དོས་དྲག་པས་ཆོས་བཅོག་མ་ནུས་པར་མ་སླེབ་པར་སྡེ་པ་སྐུ་ཚེའི་འཕེན་པ་བསྡུས་པ་ཞིག་བྱུང་འདུག་ཅིང། དེར་ཆོས་རྗེ་སྐུ་སྐྱེ་པ་སྐུ་རྐྱང་ལ་རྡོར་ཕྲེང་ཕུལ་བ་དང་ཁྲིད་བཤམ་རྫོགས་ནས་རྒྱལ་རྩེར་སྡེ་བའི་དགོངས་རྫོགས་དབུ་ལ་སླར་ཡང་འབོད་མི་བྱུང་ནས་ཤར་ཕྱོགས་ལ་ཕྱིན་སྐབས།
ར་ལྔར་ཡུམ་ཆེན་མོ་ཆོས་དབྱིངས་སུ་ཕེབས་པའི་ཐུགས་དམ་འདོགས་འབུལ་མི་དང། སྟག་ལུང་སྣ་དཀར་ནས་ཆོས་རྗེ་བྲག་ཐོག་པ་སྙུང་བ་ལ་འབོད་མི་བྱུང་ཡང་དུས་ཐུག་པས་མ་སླེབ།
རྒྱལ་རྩེའི་ཆོས་སྡེར་ཚོགས་དབུ་བསྒྲུབས་རྗེས་ར་ལྔར་ཡུམ་ཆེན་མོའི་མཚན་བྱང་གཞུ་བ་ལ་འོངས་ནས་འོད་ཞུར་ཕུལ་རྗེས། གཞིས་ཀར་ཞབས་དྲུང་དུ་གཤེད་དམར་ལྷ་ལྔའི་དབང་སྔོན་དུ་སོང་བའི་སྤྲོས་མེད་ཀྱི་ཟབ་ཁྲིད་འཇེན་པར་བསན་ཞིང།
འབྲུག་ལོའི་སྐབས་ཚེ་ཀྲིད་གསན་དུས་བཞིན་བརྙེལ་ཐོ་ཡང་འདེབས་པ་གནང་ནས་རྨུ་རྣམ་སྲས་གླིང་བར་སྐྱེལ་ཐུང་གནང་སྟེ་པ་ནམས་སུ་དཔོན་ས་མ་ཕམ་པའི་སྐྲ་སིལ།
མཚན་མ་ཕམ་ཆོས་ཀྱི་སྒྲོན་མར་གསོལ་ཞིང། དེ་ནས་བསམ་སྡིངས་སུ་གདན་སའི་ཐ་སྙད་དང། ཡང་དགོན་མགོན་ཁང་དུ་ཕྱག་དྲུག་པའི་བྲིས་སྐུ་ཐོད་ཚད།
མདའ་དར་བཅུ། ཁྲབ་རྨོག་གྲི་གསུམ། གཏོར་གུར་གསེར་མ། སྟག་གཟིག་གུང་གསུམ་གྱི་པགས་པ། ཕྱག་མཚན། རུས་རྒྱན། ཁྲ་མ་ནས་ཀྱི་རྟེན་ཐུགས་ཆེན་མོ་རྣམས་ཕུལ་རྗེས་ཁྲི་ཁང་བརྒྱུད་ནོར་བུ་གླིང་དུ་སླེབ་ནས།
སྔོ་གསེར་མདོག་ཅན་དུ་འཕྲོ་ལུས་པའི་རྡོ་ཕྲེང་དྲུང་ནས་དོན་རྡོར་བས་དབུ་མཛད་ལ་བཙུགས་ཤིང། པཎ་ཆེན་རིན་པོ་ཆེའི་གཟིམས་ཁང་བཀྲ་ཤིས་བརྩེགས་པར་རྒྱ་ལི་བརྒྱ་དང་ལྔ་བཅུ་ཞལ་གསེར་ལེགས་པར་སྦྲན་ནས་ཕུལ་ཞིང།
ཚོགས་སུ་རས་ཡུག་བརྒྱ་དང་བརྒྱད་ཀྱི་

འགྱེད་བསྒྲུབས། ཕྲེང་བ་གྲོལ་རྗེས་རྗེ་འབུམ་པའི་སྐུ་འདྲའི་རབ་གནས་ལ་ཕྱིན་ནས་ཚོགས་སུ་པཎ་ཆེན་གྱི་རྣམ་ཐར་ཆེན་མོའི་དབུ་ཞབས་མཚོན་རེ་དང། བར་གྱི་ཆོས་འཁོར་སྐོར་བའི་སྐབས་ཚང་བར་སྒྲགས་པ་ཕྱིས་ཁྱི་ལོ་ལ་ཆོས་རྒྱ་ཆེ་སྤངས་མཐོ་བར་ཆད་མེད་པར་མཐར་ཕྱིན་པའི་རྟེན་འབྲེལ་སྒྲིག་ཕྱོགས་སུ་སོང་འདུག་ཅིང།
དེ་དུས་ཆོས་རྗེ་རིན་ལེགས་པས་ཕུལ་བའི་དོན་ཡོད་གྲུབ་པའི་ལི་སྐུ་འཁྲུ་གང་པ་ཅིག་གི་མགུལ་དུ་རྒྱ་གཡུ་ཆེན་མོ་ཞིག་བཏགས་ནས་ཐེལ་འབྱར་བྱས་ཤངས་པ་གྲྭ་ཚང་དུ་བཞག་ཡོད།
སླར་བསམ་འཕེལ་བརྒྱུད་སྤོས་ཁང་དུ་གཞི་བྱས་ཀྱི་མཁན་སྒོ་གཉིས་ཚོགས་པ་དང་བཅས་པས་བསུ་བའི་བཀོད་པ་རྣམ་གྲངས་མང་པོ་དང་བཅས་རྗེས་སེམས་དཔའ་ཆེན་པོའི་སྤུར་བཞུ་སར་ཞག་བཞི་བསྡད།
ཚོགས་སུ་མང་ཇ་དར་འགྱེད་ཕུན་སུམ་ཚོགས་པ་བསྒྲུབས་ནས་ཆོས་སྡེར་མཁན་རིན་པོ་ཆེའི་ནང་རྟེན་རྒྱལ་བ་བྱམས་པའི་སྐུའི་རབ་གནས་ལ་ཕྱིན།
སྔར་སྤུར་བཞུའི་སྐབས་དེར་ཚོགས་པ་ལ་མང་ཇ་རས་ཡུག་དར་གྱི་འགྱེད་བྱས་པ་ལྟར་རབ་སྟོན་ཆ་མཚུངས། སླར་མངོན་དགར་སྡེ་པ་སྐུ་མཆེད་རྣམ་པ་གསུམ། དབུ་མཛད་ཆེན་མོས་གཙོ་མཛད་དབང་ཆ་གཅིག་ལ་རྡོ་ཕྲེང་གཟབ་རྒྱས་གྲོལ།
དབྱར་གནས་རིང་དབུ་མཛད་ཆེན་མོས་དབུ་མཛད་ཚོགས་པ་རྣམས་ལ་སླར་རྡོ་ཕྲེང་ཚར་ཅིག་བྱས་རྗེས། མཁན་རིན་པོ་ཆེའི་དགོངས་པ་རྫོགས་ཆེན་བླ་མེད་ཀྱི་སྔགས་སྐུ་འབའ་ཞིག་བའི་གསེར་ཐང་བཅུ་བདུན་འབྲི་བ་དང།
སྐུ་འདྲ་སྐུ་ཚད་མ་བཞེངས་པའི་ཁ་བཀོད་བྱས་ནས། ཡར་འབྲོག་ཕྱོགས་སུ་སྡེ་པ་བསྟན་འཛིན་པའི་འབོད་མི་གནང་ཐོག་ཕྱིན། རྣམ་རྒྱལ་རྫོང་དུ་རྗེ་བཙུན་སྐུ་སྐྱེ་མའི་ཞབས་ཕྱིར་སྡེ་པ་སྐུ་མཆེད་བཏགས་པའི་དྲག་བསྡུས་ལ་དབང་རྡོ་ཕྲེང།
ནི་

གུའི་ཁྲིད་སོགས་ཟླ་ཆོས་གཅིག་ཕུལ་ནས་སླར་ལོག་མཚམས། ཧོར་ཟླ་བརྒྱད་པའི་ཚེས་བཅུའི་འགྲུབ་སྦྱོར་དགེ་བ་ལ་ཆོས་སྡེ་ཆེན་པོ་དཔལ་འཁོར་བདེ་ཆེན་གྱི་ཆོས་ཁྲིར་མངའ་གསོལ་གནང་བའི་བཀྲ་ཤིས་ཞལ་གྲོ་གནང་རྗེས།
གནས་རྙིང་དུ་རྗེ་རིན་པོ་ཆེ་ཡབ་སྲས་སྐུ་ངོ་མཐའ་རྒྱས་ལ་དབང་རྡོ་ཕྲེང། ནི་གུའི་ཁྲིད། རྒྱུད་སྡེ་ལྔའི་དབང་སོགས་ཤངས་ཆོས་ཚང་མ། ཡང་ཕུར་རྣམས་ཕུལ་ནས། རྒྱལ་རྩེར་སྡེ་པ་རིན་པོ་ཆེའི་ནང་རྟེན་ཐུབ་པ་མཐོང་བ་དོན་ལྡན་གྱི་རབ་གནས་བྱས།
ཆོས་ལུང་བྱང་རྩེར་ཕྱིར་དུས་རྣལ་འབྱོར་མ་བྱིན་རླབས་ཅན་དེ་སླེབ་གདོང་ན་ཕེབས་འདུག་ཅིང། ཟླ་བ་བཅུ་པའི་ཚེས་པ་བཅུ་གཉིས་ཡབ་རིན་པོ་ཆེའི་དུས་ཆེན་སྟེངས་སུ་མཆོད་རྟེན་ཆེན་མོའི་བརྩིགས་གཞིའི་འགྲམ་གཏིངས་ཞིང།
ལྟེ་བའི་གཞི་ལ་རིན་ཆེན་ཟངས་ཀྱི་ཟ་མ་ཏོག་ཏུ་ཡུམ་རིན་མོ་ཆེའི་སྐུ་གདུང་ལས་བསྒྲུབས་པའི་རུས་རྒྱན་དང། ཐུགས་རང་བྱོན་ཨོཾ་གསུམ་མས་སྐོར་བའི་འདེབས་ལ་སྐུ་གདུང་ལས་འཁྲུངས་པའི་རྡོ་རྗེ་རྣལ་འབྱོར་མ་སེན་དངོས་ཙམ་རིང་སྲེལ་གྱིས་འཁོར་པ་ཙན་དན་དམར་པོའི་མཆེད་རྟེན་vc:
མཆོད་རྟེནགཡུ་ཁྲ་གསེར་གྱི་སྒོ་རྒྱན་ཤེལ་སྒོ་ཅན་གསེར་ལྗང་བརྡུངས་ཀྱི་བཅུ་གསུམ་འཁོར་ལོ་ནོར་བུའི་ཏོག་ཅན་དར་གོས་ཀྱིས་དཀྲིས་པའི་མདུན་དུ།
ནཱ་རོ་པའི་ཕྱག་བཟོའི་ནཱ་རོ་མཁའ་སྤྱོད་ཆོས་ཀྱི་རྒྱལ་པོ་འཕགས་པའི་ཐུགས་དམ་འབྲལ་སྤངས་རྩོད་བྲལ་སོར་བཞི་མ་ལ།
གསེར་ཆུས་བྱིལ་མོར་ལན་གསུམ་བྱུགས་པའི་སྐུ་ལ་མུ་ཏིག་ཐོད་བསྐམ་གྱི་གཟོ་རང་བྱོན་ཡོད་པའི་རྡོག་ཉེར་གཅིག། གཡུ་ཆུང་དྲུག་དཀར་མེ་སྟག་འདྲ་བ་ཉེར་གཅིག། གསེར་གྱི་བུམ་ཚངས་གཡུ་ཁྲ་མ་བདུན།
གསེར་རང་གི་བཟོ་ཁྱད་དཔེ་བྲལ་བདུན། གཡུའི་པད་འདབ་གསེར་གདན་མ་ཁྱད་ཐོན་བདུན་ཏེ་

ཉེར་གཅིག། རྣལ་འབྱོར་མའི་གདུང་ཚ་གསེར་ཆུ་མ་ཉེར་གསུམ། གཟིགས་པའི་མེ་ལོང་སྤུར་བཞུའི་ལྕགས་སྣ་རྣམས་དང། བདུད་རྩི་རིལ་བུ། ཟས་སྣ་རྣམས་དང། སྨན་བཟང་དྲུག་གི་ཕུར་མས་ཡོངས་སུ་གང་བའི་ཕྱི་འགྲིལ་དར་ཆེན་སྣ་ལྔ།
ཀུན་མཁྱེན་དོན་ཡོད་དཔལ་གྱི་དབུ་ཞྭ། རས་ཀྱི་སྣམ་ཆོས། པཎ་ཆེན་གྱི་སྐུ་ཆོས། ལྕང་ལུང་པའི་ཞབས་རྗེས། ཞང་འཁྲུལ་ཞིག་གི་སྣམ་ཕོད་རྣམས་ཀྱིས་དྲིལ་ཚས་འཐེམས་པར་བྱས་ནས། སྤྱི་དོལ་མའི་ས་དགྲ་བསྣོན་བྱེད་རུས་སྦལ་གྱི་ལུས་ཚང་བའི་ཁྲི་སྟེང་དུ་བཞུགས་སུ་གསོལ་ཏེ་མདུན་ངོས་སུ་རྭ་རྡོ་རྗེ་གྲགས་པའི་ཐུགས་དམ་རྡོ་རྗེ་འཇིགས་བྱེད་ཀྱི་གསེར་སྐུ་རྩེ་འཁྲུ་གང་བ་བྱིན་རླབས་ལྷག་པར་ཆེ་བ་དེ་ཉིད་ཀྱི་རྭ་རྩེ་ཞལ་གདོང་གསང་མཚན་བསྒྲེང་བ་རྣམས་སྤྱི་དོལ་གྱི་བུག་པ་ལ་གཏད་པའི་ས་གཏད་འཐེམས་པའི་གནད་སྦྱོར་ཡང་དག་དང།
མཁའ་སྤྱོད་གྲུབ་པའི་བསྟི་གནས་མཆོག་ཏུ་ས་ཕྱོགས་ཡང་དག་པར་བྱིན་གྱིས་བརླབས་ཏེ།
འཁོར་ལོ་བདེ་མཆོག་ཉིད་ལས་བཤད་པའི་དེ་བཞིན་གཤེགས་པ་གཟུགས་ཀྱི་བྱ་བ་ཡོངས་སུ་རྫོགས་པ་ཡིད་ཆེས་པའི་མཐར་ཐུག་པར་བསྒྲུབས་ནས། གར་བུ་འདོམ་གང་གྲུ་བཞི་ཙམ་ཞིག་བསྒྲུབས་རྗེས།
དངུལ་ཆུའི་དགོན་གྱི་རབ་གནས་རྣམ་པ་ཙམ་དེ་ལ་འབོད་མི་ལྟར་ཕྱིན་ནས་ཆ་ཙམ་བྱས་ནས་ལམ་བསྲངས་ཏེ་ཤར་ཕྱོགས་ལ་འོངས་པས། ཁྲི་ཁང་དུ་བསྡོད་རིན་དཔལ་འབྱོར་ཁམས་མ་སྙོམས་པར་རིམ་འགྲོ་འཕྲོད་རྟེན་མང་དུ་བྱས་པས་སོར་ཆུད་ཅིང།
དགུན་དེ་བསམ་སྡིངས་སུ་ནི་གུའི་ཁྲིད་ཆོས་རྒྱ་ཆེ་བ་བྱུང་ཞིང། ཕ་རིན་པོ་ཆེའི་སྐུ་སྐྱེ་སྤྱན་འདྲེན་ལ་དྲུང་གནས་རས་ཆེན་པ། དྲུང་གནས་བ་དེ་རབ་འབྱམས་པ།
འགྲོ་མགོན་ལྷ་རི་བས་གཙོ་མཛད་གྲྭ་པ་རྣམས་པ་ནམས་སུ་

འབྱོར་བྱུང་བ་ལ་འོས་བབ་མིག་རྩ་དྲུང་བའི་ཉི་ཤུ་ལྷག་ཙམ་ལྷོར་བྱང་ནས་ཀྱི་བཅའུ། མི་སྣར་བདེ་གླིང་པ་དོན་གྲུབ་པ་རྣམས་ལ་ཡས་མར་གྱི་ལམ་བསེལ་དགོས་པའི་ཆ་ཡི་གས་ཁྱབ་པར་བྱས་བརྫངས། ལྷག་གང་ཡོད་ལ་དངུལ་རིན་གྱི་ནས་ཁལ་ལྔ་བརྒྱའི་ཕོགས་འབུལ་དང་བཅས་ནས་བསམ་སྡིངས་སུ་ཅོག་གྲྭ་གནང་ནས་སྤྲུལ་སྐུའི་ཕེབས་དགུགས་དང་ཁྲིད་ཞུ་ལ་བཞུགས།
གྲོལ་ཁར་སྤྲུལ་པའི་སྐུ་ཡང་སྤྱན་འགྲོངས་བྱུང་བས་སྐུ་ཚེ་བརྟན་པའི་གདན་བཞུགས་ཚེ་དབང་རས་ཆེན་ལུགས་ཕུལ་བས་ཚེ་མདའ་འཕར་བའི་དགེ་ལྟས་བྱུང་ཞིང།
བསམ་སྡིངས་ཀྱི་གདན་ས་ཆེན་པོ་དེ་ཉིད་དུ་དབུ་བསིལ་གནང། མཚན་ཆོས་ཀྱི་རྒྱ་མཚོ་སོར་བཞག་ཏུ་ཕུལ་ནས་རབ་སྟོན་བཅུ་གསུལ་ཚན་དང།
མཆེད་གྲོགས་སྤྱིར་རབ་ཡུག་སྤུས་དག་བརྒྱ། དྲུང་གནས་སོ་སོར་ཆེ་འབུལ། འགྲོ་མགོན་ལྷ་རི་བ་ལ་ཆིབས་བཟང་བ་རྣམས་དང། མང་ཇ་ཡང་དབུར་སྟོན་སོགས་ཡིད་ཚིམ་པར་བྱུང། དེར་བཀའ་བསྲུང་གི་མཚུབ་འདྲ་བའི་ཆོས་རྗེ་གྲོང་སྟོད་པའི་དྲུང་ཞིང་རྗེས་ཤིང།
དགོངས་རྫོགས་ཡང་ག་བྱུང་བའི་བསྔོ་བའི་རྒྱས་འདེབས་སོགས་ཀྱི་ཚོགས་དབུ་དང། གཞིས་ཀ་ནས་བཀའ་ལུང་གནང་བའི་ཆ་དཀར་བའི་བཟློག་པ་ལ་དམིགས་པའི་དྲུག་ཅུ་པ་ཞིག་ཀྱང་བྱས་ནས།
གནས་རྙིང་ཁྲི་པའི་དྲུང་དང་ལྷར་ཅིག་རྒྱལ་རྩེར་ཕེབས། ཆོས་སྡེ་ནས་ཕེབས་བསུ་བཀོད་པས་ཐོ་བ་གནང་བ་ལ་མང་ཇའི་བསྙེར་བསྐུར་ཡང་བགྱིས་ཤིང།
གསེར་ཐང་གི་གོས་གཤམ་ཞལ་ཁེབས་སོགས་གོས་དར་ལས་གཟས་ཁྱད་ཐོན་པ་དང། ཐང་ཁ་རེ་རེའི་ཞབས་ལ་ཡང་མཁན་རིན་པོ་ཆེའི་མཚན་འབྱར་བའི་དགོངས་པ་སྐོང་བའི་ཁུར་ལེན་རབ་གནས་ཀྱི་མཐའ་བསྟེན་བསྒྲུབས་རྗེས།
ཆོས་རྗེ་བྲག་ཐོག་པ་

ལ་དམིགས་པའི་བྱམས་པའི་གསེར་སྐུ་ཁྲུ་གང་པ་ཡང་གཤེངས་ཤིང་ཤངས་པ་གྲྭ་ཁང་དུ་སྐྱལ། སྔ་ཕྱིར་ཇ་སིག་གསུམ་དང་གཤེགས་དུས་རྔ་གཟར་ས་གདན་སྡེ་པར་དཔུས་སྒྱུར་ཞུས་པའི་ནས་ཁལ་ཉིས་བརྒྱ་དགེ་འཐུད་ཐུགས་དམ་འདོགས་ལ་བསྐུར་བྱུང་བའི་ཆོས་རྗེ་རང་གི་རྣམ་སྦྱར་ཡང་སེམས་དཔའ་ཆེན་པོའི་སྐུ་འདྲ་ལ་ཁ་ཡིག་བཏབ་ནས་ཕུལ།
དེར་སྐུ་འདྲའི་རབ་གནས་དབུ་མཛད་ཆེན་མོ་ལ་བཀོད་ནས། ནོར་བུ་གླིང་དུ་ཚོགས་བདག་རབ་གནས་ལ་ཡོངས་ཞིང་གོས་ཐང་བཅོ་ལྔ་པོ་ལ་མཆོད་ཡོན་གདན་འཛོམ་ཞལ་རྒྱས་ངང་ནས་བཀྲ་ཤིས་ཞལ་བསྔོ་ཡང་དག་བྱུང་ཞིང།
སྡེ་པའི་དྲུང་དུ་མུ་ཏིག་གི་དཔུས་བསྒྱུར་ཞུས་པའི་ནས་ཁལ་ལྔ་བརྒྱ་གསེར་མདོག་ཅན་གྱི་མཁན་པོའི་དྲུང་གི་བླ་བྲང་གསར་སྤྱོད་ཀྱི་ཐུག་ཚུལ་བསྒྱུར་ཕུལ་ནས་ཆོས་ལུང་དུ་སླེབ་འཕྲལ་རྒྱ་ཚོ་བས་ཇག་བྱས།
དཀར་དམིགས་ཀྱི་འབྲོག་པ་ལ་གཞིས་ཀ་ནས་ཕྱིས་ལམ་ཁེགས་པའི་བཀའ་བཀོད་གནང་ནས་སོར་ཆུད་བྱུང་ཞིང།
དེ་མཚམས་གཏིང་སྐྱེས་བྲག་དཀར་ནས་ཏྲཀྵད་ཆོས་ལུང་གི་གཉེར་གཏད་ལ་ཆེད་དུ་དམིགས་སྤྱན་འདྲེན་རྐང་བཙུགས་བཏང་པས། རྟེན་དར་མདའ་དང་བྲིས་སྐུ་རྙིང་མ་གྲི་སྙིང་དང་བཅས་པ་ཕེབས་གདོང་ཆོས་མཛད་སྔོ་ཚ་བས་རྒྱ་ཚོ་བའི་དོན་ལ་ཡོངས་པའི་རྟ་ནག་རྟེན་ཐུགས་མཐོང་འཕྲལ་ཁྲག་སྐྱུགས་ནས་སྐད་ཅིག་མ་ལ་ཤི་ཞིང།
སྤྱན་འདྲེན་སྐབས་གཞིའི་མགོ་རྟས་མདུར་བསུས་རྒྱུགས་ནས་ལྷ་ཁང་གི་སྤྱི་སྒོ་བར་བྱུང་བས་སེམས་ལ་ཡ་མཚན་སྐྱེས།
དབྱར་མགོ་ལྷོ་ནས་ཆོས་རྗེ་ཚུལ་ཁྲིམས་འོད་ཕྲོ་བ་དང་ཆོས་སྐུ་ནམ་མཁའ་བ་དཔོན་སློབ་རྣམས་བྱོན་པ་ལ་རྔོག་དཀྱིལ་བདུན་གྱིས་དབང། ནི་གུའི་ཁྲིད།
གྲུབ་ཆེན་བརྒྱད་ཅུའི་རྗེས་གནང་སོགས་བཀའ་ཆོས་

རྣམ་གྲངས་རྣམས་མང་བ་དང། མཆོད་རྟེན་གྱི་ལས་ཀ་ཡང་ཆ་མཐུན་བྱུང། དབྱར་སྨད་ངམ་རིངས་སུ་ཡུད་ཙམ་ཕྱིན་རྗེས་གཞིས་ཀ་ནས་བཀའ་ལུང་བཞིན་ཤར་ཕྱོགས་ལ་རྟ་ཁ་བསྒྱུར་ཏེ་ཐོག་མར་གཞིས་ཀ་རིན་སྤུངས་རང་དུ་ཞག་འགའ་སྦྲེལ་ངལ་གསོ་གནང་རྗེས།
སྡེ་པ་ཁུ་དབོན་གཉིས་ཀྱི་གཙོ་མཛད་དཔོན་བློན་རགས་བཏུས་རྣམས་ཀྱིས་ལྷན་ཅིག་བྱམས་ཆེན་དུ་ཆིབས་རགས་གཟབས་སྤྲོད་གནང་ནས་ཕེབས་ཤིང། བྱམས་ཆེན་གཞིར་བཞུགས་རྣམ་པའི་བསུ་བ་གསེར་ཕྲེང་བཀོད་པས་ཁྱད་པར་འཕགས་པ་གོས་སྐུ་ཞལ་ཕྱེ་དང་བཅས་ཆིབས་གཞོལ་འཕྲལ།
བྱམས་ཁང་མདུན་དུ་གུར་གནས་བརྟན་ལྷ་ཁང་མར་སྐུ་ངལ་གནང་ཞིང། སང་འགྲུབ་སྦྱོར་དགེ་བའི་སྔ་དྲོའི་ཆ་ལ།
བྱམས་གནས་བདེ་ཆེན་ཡངས་པའི་གཙུག་ལག་ཁང་གི་ཆོས་ཁྲིར་གདན་པའི་མངའ་གསོལ་སྟེངས། ཞབས་དྲུང་ཁུ་དབོན། དཔོན་ས་རྭ་ལྔ་ནས། ཁྲ་མ་ནས་སོགས་ཀྱིས་ཚོགས་སུ་མང་ཇ་ཚར་འགྱེད་ཁྲི་སྟོན་གཟབ་རྒྱས་གནང་ཞིང་དངོས་པོ་རྣམས་ཚོགས་སུ་ཕུལ།
དེར་ཟླ་ཕྱེད་ཙམ་ཞབས་དྲུང་ཡང་གདན་ཆགས་པ་གནང་ངོས། ཆོས་ཀྱི་རྗེ་འབྲས་ཡུལ་གདར་ས་པའི་དྲུང་དང། ཆོས་རྗེ་འཇམ་གསར། བྱམས་ཆེན་སློབ་དཔོན་པ་རྣམ་པས་དབུ་མཛད་རགས་བསྡུས་ལ་ཁྲ་མ་ནས་ཡབ་སྲས་ཀྱི་ཞུ་བའི་གཙོ་བོ་གནང་བའི་དབང་རྡོ་ཕྲེང་རྒྱས་པ་རང་དང།
ཞབས་དྲུང་དུ་དུས་འཁོར་སྡོམ་ཆེན་སོགས་ཕུལ་ནས། ར་ལྔར་སྡེ་པ་རྒྱལ་བུའི་དྲུང་དང་མཇལ་ཚེ་དབང་སོགས་བཀྲ་ཤིས་པའི་དབང་རྗེས་གནང་རྣམས་གྲངས་འགའ་ཕུལ་ནས།
རི་ཁུད་ཆོས་སྡེར་བྱམས་ཆེན་གྱི་ལག་གི་སྣེ་འཛིན་ལ་ཕྱིན། བསུ་བཀོད་སོགས་དང་མང་ཇའི་ཞལ་དཀར་ཙམ་བསྒྲུབས་ནས། ཡར་ལམ་ལྷ་རྩེར་

བྱང་ནས་སྐུ་མཆེད་དང་མཇལ་ཙམ་བྱས་ནས་གཏིང་སྐྱེས་སུ་པཎ་ཆེན་གྱི་རྣམ་ཐར་གྱི་ལུང་སོགས་བཀའ་ཆོས་ཕྲིན་ཙམ་དང། སྡེ་པ་ལ་གསེར་ཞོ་བརྒྱ་ཙམ་ཕུལ་བའི་དགོན་སོ་སོར་རྗེ་རྣམ་གསུམ་གྱི་དུས་མཆོད་རྟེན་ལག་ཡོད་དུ་ནས་ཁལ་བརྒྱད་བརྒྱ་གནང་བའི་བཞི་བརྒྱ་དགའ་ལྡན་རྩེ།
བྲག་དཀར་གསེར་གླིང་དུ་ཉིས་བརྒྱ་རེ་རེ་བཙུགས། ལྷག་ཆོས་གཞིས་སྤང་མི་ཆུང་བའི་བཀའ་ཤོག་གནང་བས་བློ་བདེ། དེ་ལོའི་དགུན་ཁྲིད་སྟེངས་སུ་གདོང་ཁ་ནས་ཞལ་ངོ་རྣམ་པ་ལ་ལམ་འབྲས་ཞིག་བཙུགས་པའི་སྐབས།
གློ་བོ་ནས་ངེད་འབོད་པ་ལ་དབོན་པོ་ཀུན་དགའ་དཔལ་བཟང་པོ་བ་དང་ཨ་ཕ་བློ་གྲོས་གཉིས་སླེབ་བྱུང་ཞིང། ཆོས་རྣམས་བར་ཆད་མེད་པར་གྲོལ་མཚམས།
སྨན་སྡིངས་སུ་ཕ་ལོ་ཆེན་དྲུང་དུ་མུ་ཏིག་གི་ཕོད། ཟངས་ཆེན་གཉིས། ཀར་ལྟང་སོགས་འབུལ་དུ་བཏང་ནས་ཤར་ཕྱོགས་ལ་ཡོང། རྒྱལ་རྩེ་བརྒྱུད་བྱམས་ཆེན་དུ་ནི་གུའི་ཁྲིད་རྒྱས་པར་བཤད། དེ་སྐབས་ཆིབས་བཟང་བ་རང་ཅིག་ཕུལ་བ་གསེར་མདོག་ཅན་ཚོར་ནས་ཁལ་ལྔ་བརྒྱར་བསྒྱུར་ནས་ཐུག་ཚུལ་ལ་བཙུགས་ཤིང།
རྭ་ལྔ་དུས་དབང་རྣམས་ཕུལ། རེས་ལ་ལ་བྱས་ཆོས་སྡེར་དགེ་ཚ་ལ་འབོད་མི་བྱུང་ནས་ཕྱིན། མཁན་ཆེན་རིན་པོ་ཆེའི་སྐུ་འདྲའི་རབ་གནས་དང།
གོས་སྐུའི་སྙན་དར་ལ་དམིགས་པའི་དར་ཁ་བཏགས་འདྲེས་པ་བདུན་བརྒྱ་སུམ་ཅུའི་སྟེངས་སུ་གོས་དར་ཡུག་ལོངས་ཀྱི་གོང་ལག་འཕྲུལ་ལྕེ་བཏགས་པའི་བཀྲ་ཤིས་ཁྲ་རིངས་ཞིག་གསར་བཅོས་བྱས་ཤིང།
དཀྱིལ་འཁོར་གཙོ་བོ་མཁན་ཆེན་ན་རིམ་གྱིས་ཕྱག་རྒྱུན་ལྟར་ཀྱེའི་རྡོ་རྗེའི་རྡུལ་ཚོན་གྱི་དབུ་ལ་བསྡད། བཅོ་ལྔའི་མཆེད་སྟེངས་སུ་མང་ཇ། གོས་སྐུ་ཞལ་འབྱེད་སྐབས་བཀྲ་ཤིས་ཁྲ་རིངས་གསར་བཅོས་དེ་

བརྐྱངས་ཞིང་ཇོ་གདན་ཚོགས་པ་ལ་སྔ་སོར་གསེར་གྱི་སྤྱི་ཁེབས་ལ་པད་ཚལ་བས་ནས་ཁལ་ཉིས་བརྒྱ། རྗེས་སོར་གདོང་སྔོན་པའི་གཡུ་ལ་ཁལ་བརྒྱ། རྒྱ་བར་བའི་སྣ་ཆ་རྣམས་དགེ་སྒྱུར་ཕུལ་ནས་བྱང་དུ་སྡེ་པ་ཛཾ་ལའི་དྲུང་གི་སྐུ་གདུང་དྲུང་དུ་དབྱར་རིངས་ཆོ་ག་མ་ཆག་པ་ལ།
བུ་སྒྲུབ་ཆེན་རྣམ་གྲོལ་སེང་གེ་དཔལ་བཟང་པོ་ལ་འདོད་ཆོས་གང་ཡོད་དང། དབྱར་སྨད་དབོན་པོ་ཀུན་དགའ་དཔལ་བཟང་པོ་དང། སློབ་དཔོན་ཁར་སྒོ་བ་རྣམས་ལ་ལམ་འབྲས་སྔར་གྱི་ཆོས་ལྷག།
འཕགས་པའི་བཀའ་འབུམ་ཡོངས་རྫོགས། ནི་གུའི་ཁྲིད་སོགས་དང། གོང་ནས་ཛཾ་ལའི་སྤུར་བཞུ་དང་ནང་རྟེན་སྨན་བླ་བྱམས་པའི་ནང་བཞུགས་རབ་གནས་ཚར་འཕྲལ་ཤར་ཕྱོགས་ལ་འོངས་ཆོས་ལུང་དུ་ཡུད་ཙམ་བསྡད་རྗེས།
གཏིང་སྐྱེས་བརྒྱུད་རྒྱལ་རྩེར་སྡེ་པ་ཆོས་རྗེས་དབུ་མཛད་ལ་ལམ་འབྲས། ཆོས་སྡེར་ས་དགེའི་འདུས་པ་གཉིས་ཚོགས་ལ་བཀའ་གདམས་གླེགས་བམ་ཕ་ཆོས་བུ་ཆོས་ཐིག་ལེ་བཅུ་དྲུག་གི་དབང་ཁྲིད་རྣམས་དང།
ནི་གུའི་ཁྲིད། དབང་རྗེས་གནང་རྣམ་གྲངས་དཔག་མེད། ལམ་འབྲས་པ་གང་ཡོད་ལ་འཕགས་པའི་སྤྱི་ཆུང་ལྗོན་ཆུང་དག་ཆུང་ས་དཔྱད་འཕགས་འཆན་རྣམས་ཀྱི་སྟེང་ནས་བརྟག་གཉིས་ཀྱི་མགྱོགས་བཤད་ཚར་གཅིག་རྣམས་གྲུབ་འཕྲལ་བྱམས་ཆེན་ནས་ཆོས་རྗེ་ཤར་ཆེན་པ་འབོད་པ་ལ་བྱོན་བྱུང་པ་དང་ལྷན་ཅིག་བྱམས་ཆེན་དུ་འོངས་ནས།
ཆོས་རྗེ་རིན་པོ་ཆེ་འབྲས་ཡུལ་ནས་དབུ་མཛད་སློབ་དཔོན་རྣམ་པ་སོ་སོ་དང་བཅས་པའི་དྲག་བསྡུས་རང་ལ་ལམ་འབྲས་ཡིག་སྣ་དྲུག་ཅུས་རྒྱན་པའི་ཆ་ལག་དང་བཅས་པའི་ཞིབ་བཤད་ཆོས་ཡུན་རིང་ཞིང་བཤད་བབས་འགྲིལ་བའི་འདོམས་གང་ཆེའི་རྒྱུ་དབང་གྲོལ་མཚམས།
གཞིས་ཀར་

གོས་སྐུའི་རབ་གནས་ལ་དཔོན་སློབ་ལྷན་དུ་ཕེབས་སྐབས། སྐྱིད་གྲོང་ནས་ཞབས་དྲུང་ཁུ་དབོན་གྱིས་ཆིབས་བསུ་དང་བཅས། ཕོ་བྲང་ཆེན་པོ་རིན་ཆེན་སྤུངས་པ་ཉིད་དུ་བཀྲ་ཤིས་ཀྱི་ས་ཆགས་པའི་སེར་ཕྲེང། གར་འཆམས།
རྔ་བཤོན་དང་བཅས་པའི་མདུན་བདར་སྟེ། དགེ་མཚན་གྱི་ཐེམ་སྐས་ལ་ལེགས་པར་འཛེགས་ནས། མཆོད་ཡོན་ཞལ་འཛོམ་བསོད་ནམས་ཆེན་པོའི་དཔལ་གྱིས་མངོན་པར་མཐོ་བའི་བཞུགས་ཁྲི་སོ་སོར་འཁོད་པ་གནང་ཞིང།
རབ་གནས་ཀྱི་ཆོ་གའི་བྱ་བ་མཐའ་རྒྱས་ཞལ་ལུ་vc: ཞ་ལུནས་རྗེ་མཁྱེན་བརྩེའི་དབང་ཕྱུག་དཔོན་སློབ་རགས་བསྡུས་དང་ལྷན་གཅིག། རྒྱུད་སྡེ་ནས་ཇི་སྐད་བཤད་པའི་ལེགས་བྱས་མ་ལུས་པ་བསྒྲུབ་ཅིང། སྦྱིན་བདག་བསྒོ་བའི་སྐབས་ཁུ་དབོན་ཡབ་ཡུམ་སྲས་དང་བཅས་པ་ལ་བཀྲ་ཤིས་ཕྱག་སྟོད།
མངའ་གསོལ་ཤིས་བརྗོད་ཀྱི་མེ་ཏོག་འབུལ་བའི་བར་དགེ་བར་བགྱིས་ནས། རྩ་རུའི་སྟོན་མོ་རྒྱ་ཆེ་ཡངས་མཐོ། འབུལ་བའི་རྣམ་གཞག་བློ་འདས་ཀྱི་དཔྱོད་ལྡན་ཡོངས་ཀྱི་རེ་བ་ཡིད་བཞིན་དུ་གང་སྟེ།
ཆོས་དང་སྲིད་ཞིའི་དཔལ་ཡོངས་སུ་རྒྱས་པའི་ངང་ཉིད་ནས། སླར་ཡང་བྱམས་གནས་བདེ་ཆེན་ཡངས་པའི་གཙུག་ལག་ཁང་ཉིད་དུ་སླར་ལོག་ནས་སྔགས་ལམ་གྱི་དབུ་བཙུགས།
ལམ་འབྲས་ཞབས་རྫོགས་པ་དང་སྡེ་པ་རྒྱལ་བུའི་དྲུང་དང་རྗེ་མཁྱེན་བརྩེའི་དྲུང་གི་ཐུགས་བཞེད་ཀྱི་ཆོས་ཕྲན་རྣམས་ཀྱང་གྲུབ། ཤར་ཕྱོགས་ནས་ཕ་རིན་པོ་ཆེའི་སྤྲུལ་སྐུ་དཔོན་སློབ་རྣམས་ཕེབས་བྱུང་པ་ལ་ཞབས་ཏོག་བསྙེན་བསྐུར་གང་བཅོགས་དང།
ཚེ་དབང་དགུང་གྲངས་མ། ནག་རྒྱ་ཕག་གསུམ་གྱི་དབང། ཆོས་དྲུག་རླུང་སེམས་དབྱེར་མེད། ཕག་མོ་ལྷ་ཁྲིད། སྐུ་གསུམ་ངོ་སྤྲོད།
གྲུབ་བརྒྱའི་བྱིན་རླབས་

སོགས་བཀའ་ཆོས་ཐོབ་གང་ཆེའི་ཐུགས་ཀྱི་རེ་བ་རྫོགས་པར་བྱས། གྲགས་པར་གཟིམས་ཁང་གི་བཀྲ་ཤིས་གཞི་འདིངས་ལ་ཕྱིན་སྐབས། སྙེ་མོ་ནས་ཆོས་རྗེའི་དྲུང་ཕེབས་བྱུང་ཞིང། མཆོད་ཡོན་ལྷན་དུ་ནག་པོ་སྤྱོད་པ་སོགས་ཀྱི་སྐྱེས་རབས་རྣམས་ཀྱི་ལུང་ཕུལ་ཡར་ལམ་རྭ་ལྔར་ཞལ་ངོ་གདན་འཛོམ་བཀྲ་ཤིས་ཞལ་རྒྱས་སྟེངས་སུ་ཚེ་རྟ།
དམར་པོ་སྐོར་གསུམ་སོགས་རྒྱུན་གྱི་ལེགས་སྤེལ་གྱི་དབང་ཆོས་རྣམས་དགེ་བར་འཕུལ་ནས།
གསེར་མདོག་ཅན་དུ་མཁན་སློབ་རྣམ་པའི་དགོངས་བཞེད་ལྟར་འོངས་ནས་ལམ་འབྲས་གཙོ་བོར་བཞག་པའི་དག་ལྗོན་སྐོར་གསུམ། སྤྲོས་མེད། ར་ཁྲིད། ནི་གུ་སོགས་ཀྱི་ཁྲིད་དང། བདེ་ཀྱེ་གསང་གསུམ་སོགས་ཀྱི་ཟུར་བཀའ་རྣམས་གྲངས་མང་བ།
ལྷག་པར་སྲིན་ལག་གི་ཁྲག་རང་རྡོལ་བྱམས་ཆེན་དུ་བྱུང་བ་དེ་ཡར་ཁྱེར་ཡོངས་ནས་ནག་པོ་པའི་དབང་ཆ་བརྒྱད་འགྲེལ་མར་བྱས་ཞིང། གཞན་ལྷ་ཕྲན་སོ་སོའི་རྗེས་གནང། རྣམ་གུར་སོགས་ཆོས་སྐྱོང་སོ་སོའི་བཀའ་བསྒོའི་བར་ཉིན་མཚན་ཁོར་ཡུག་ཏུ་འདའ་བའི་ཆོས་ཀྱི་འཁོར་ལོ་རྒྱ་ཆེན་པོ་བར་ཆད་མེད་པར་མཐར་ཕྱིན།
དེ་སྐབས་ངེད་རང་གི་ལག་ནས་ནས་ཁལ་ལྔ་བརྒྱའི་ཕོགས་འབུལ། ཁྲི་ཁང་ནས་ནས་རས་དཔུས་དག་རང་གི་ཁལ་འགྱེད།
སྐུ་མདུན་ཞིང་གིས་ཚ་འགྱེད་རྣམས་ཚོགས་པ་ལྔ་བརྒྱ་ལོངས་པ་ལ་བསྒྲུབས་ཤིང། ངེད་རང་གི་དམ་བཅའ་བྱས་པའི་ཆ་ནས་མང་ཇ་མ་བཀོལ། གཞན་སོ་སོ་ནས་མང་ཇ་བཟང་ལ་མང་བ་ཐུགས་ལ་བཏགས་བྱུང་ཞིང།
གསེར་མདོག་ཅན་ནས་བསམ་སྡིངས་སུ་སྔར་གྱི་ནི་གུའི་ལྷག། གའུ་མའི་འཁྲིད་ཅིག་དཔོན་ས་ཡུམ་མད་ཀྱི་གཙོ་མཛད་ལ་བྱས། གཞན་ལཱུ་ནག་དྲིལ་གསུམ་གྱི་རྫོགས་རིམ། ཆོས་ཕྲན་བརྒྱ་རྩའི་ལུང་སོགས་རྣམ་

གྲངས་འགའ་རེ་བྱས་ནས་ཚུར་ལམ་ཁྲི་ཁང་དུ་ཚེ་དབང་ཙམ་ཕུལ་རྗེས། སྣར་ཐང་ཚོགས་སུ་བཀའ་གདམས་ཕ་ཆོས་བུ་ཆོས། ཐིག་ལེ་བཅུ་དྲུག་གི་དབང། ཇོ་བོ་རྗེ་ནས་བརྒྱུད་པའི་སྒྲོལ་མ་ཉེར་གཅིག་གི་རྗེས་གནང།
སྡེ་པ་ཡབ་སྲས་ལ་ཚེ་དབང་བརྒྱ་རྩ། ཚེ་ཁྲིད། དྲིལ་བུ་ལུས་དཀྱིལ། རིམ་ལྔའི་ཁྲིད་སོགས་དགོངས་པར་ཡོད་པའི་བཀའ་ཆོས་རྣམས་ཕུལ་ཞིང། ཚོགས་སྔ་རྟིང་དུ་མང་ཇ་གསུམ། ཁ་ཐགས་གསུམ་བརྒྱའི་ཚོགས་འགྱེད།
བྱང་ཆེན་དུའང་མང་ཇ་འགྱེད་ཆས། སྡོད་རིང་བྱམས་པ་སྒྲོལ་མ་རྣམས་ལ་སྙན་དར་དང། ལྷ་ཁང་པ་སོ་སོར་དཀར་མེ་རྒྱ་ཆེར་རྒྱུན་ལྡན་ཕུལ་ནས་སླར་ཁྲི་ཁང་གི་སྐྱིད་ཚལ་ཡིད་བདེ་རྣམ་པར་རོལ་པའི་དགའ་ཚལ་ཉིད་དུ་ཞལ་ངོ་གདན་འཛོམ་ལ་བཀྲ་ཤིས་སྐུ་ཚེའི་དཔལ་བསྐྱེད་ཚེ་དབང་བརྒྱ་རྩ།
རིམ་བཞིའི་ཁྲིད། ཕག་དཀར་ཤེས་རབ་གསལ་བྱེད་ལ་སོགས་པའི་བདུད་རྩིས། དད་གུས་ཡངས་པའི་ཤེལ་སྣོད་གངས་བར་བགྱིས་ཏེ།
ལྷ་ཆེན་ཚོགས་ཀྱི་བདག་པོའི་མདུན་ས་རང་གནས་ནོར་བུའི་གླིང་གི་ཡངས་རྩེ་བསམ་གཏན་གོང་འཕེལ་གྱི་གནས་ཉིད་དུ་ཉེ་བར་སོན་པའི་སྐབས་འདི་ཉིད་དོ་ཅེས་ལེགས་པར་བྲིས་པའི་ལི་ཁི་ཏཾ༎དཔལ་ལྡན་བདེ་དགེ་ཀུན་གྱི་དགའ་ཚལ་ནི༎རྣམ་གྲོལ་མཆོག་གི་བཅོས་བློའི་སྐྱེད་ཚལ་ལས༎བློ་གསལ་རྒྱ་མཚོའི་སྡེ་སྣོད་འཛིན་པའི་ཚོགས༎དགེས་བསྐྱེད་ངང་གིས་མགྲོན་དུ་བོས་པ་བཞིན༎ཀུན་ཏུ་སྲིད་པའི་དཔལ་འབྱོར་མཐའ་དག་ལ༎ངེས་འབྱུང་ཆེན་པོའི་དགའ་གདུང་རང་གྲོལ་མཆོག༎ཡང་ཡང་ཡིད་ལ་སེམས་པའི་རྣམ་རྟོག་ཕྲེང༎ནམ་དུའང་ཆད་པ་མེད་ལ་ཡིད་རང་བྱོས༎ཀུན་ནས་བག་ཡོད་ཁྲེལ་གཞུང་ལ༎ངང་གི་དགའ་སྤྲོར་གྱུར་པ་

ནི༎སེམས་ཀྱི་མདུད་གྲོལ་མཆོག་ལགས་ཏེ༎གཟིགས་ཤིག་གཞན་ལ་མེད་པའི་ཆོས༎ཡོངས་ལ་དག་སྣང་རིས་མེད་པའི༎ཀུན་སྤྱོད་སོར་བཅུ་སྦྱོར་བའི་ཚུལ༎དགའ་བ་རྒྱས་པའི་མིག་དཀྱུས་དག༎རང་གྲོལ་མཆོག་གི་རྒྱང་རིང་བལྟས༎མཁས་གྲུབ་ཀུན་གྱི་བཞེད་སྲོལ་རྣམས༎མ་འདྲེས་ཡིད་དགའི་རྣམ་རོལ་དུ༎ལེགས་རྟོགས་སེམས་ཀྱི་མཆིང་གྲོལ་མཆོག༎འདི་ན་རང་བབས་ལྷུག་པར་སྐྱོང༎གང་ཡང་རྣམ་མང་ཆོས་ཚུལ་ཡོངས་ལ་སྡང་སེམས་མེད་པའི་ལྷག་བསམ་ཅན༎གང་ཡང་བསྟན་འཛིན་སྐྱེས་བུ་ཀུན་ལ་ཕྱོགས་ཆ་མེད་པའི་མོས་གདུངས་ཅན༎གང་ཡང་མཁའ་ཁྱབ་བསྟན་པ་ཀུན་ལ་ཉེ་རིང་མེད་པའི་ཕན་སེམས་ཅན༎གང་ཡང་སྔོན་བསགས་སྨོན་ལམ་གྱིས་གྲུབ་འབད་པ་མེད་པའི་ཕྲིན་ལས་ཅན༎གང་གང་ལེགས་སྨོན་འདི་དེ་བཞིན༎ཡང་ཡང་ཕན་བདེའི་དགེ་འབྲས་དག༎དེ་དེ་དེ་བཞིན་རང་གཞན་ལ༎འབད་འབད་མི་དགོས་ལྷུན་གྲུབ་ཤོག༎སྐྱེ་བ་དུ་མར་བསགས་ཁྱབ་མཐར་ཕྱིན་པས༎ཚེ་འདིར་ཇི་ལྟའི་རེ་སྨོན་ཡོངས་གང་བ༎འདི་དེ་དཀོན་མཆོག་ཐུགས་རྗེའི་མཐུ་ཉིད་དང༎བརྒྱུད་ལྡན་བླ་མའི་བྱིན་རླབས་ལས་བྱུང་བས༎ད་དུང་ནད་མེད་ཡུན་དུ་འཚོ་བ་དང༎ཟང་ཟིང་གཡེངས་བའི་བདུད་ཀྱིས་མ་ཁྱེར་བར༎ལྷ་བསྒོམ་སྔགས་བཟླ་བཀའ་བསྲུངས་མཆོག་རྟེན་པའི༎བསམ་པ་ལྷུན་གྱིས་གྲུབ་པའི་རྒྱུར་གྱུར་ཅིག༎ཅེས་རྣམ་ཐར་མཚར་རྒྱན་འདི་ཡང་གང་ལ་དད་པའི་གདུང་ཤུགས་སྐྱོ་བསུན་མི་མངའ་ཞིང།
མོས་གདུངས་ཀྱི་དཔལ་འཛིན་པའི་སྐལ་བཟང་མི་ཡི་དབང་པོས་ནན་གྱིས་བསྐུལ་བའི་ངོར་བརྗེད་ངས་དང་ལེ་ལོའི་བགྱིད་སྐྱུར་སྤངས་ཏེ།
ཇི་སྙེད་ཀྱི་དོན་ཇི་ལྟའི་ཡི་གེར་བཀོད་པ་འདི་ཡང། དཔལ་ལྡན་ཀུན་དགའ་གྲོལ་མཆོག་བློ་གསལ་རྒྱ་མཚོའི་སྡེའི་བློ་གྲོས་ཀྱི་རྒྱ་མཚོ་ལས་སོ༎
༎

